ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ተግባራዊ ንምግባር ካብ ክልል ክሳብ ጣብያ ዝተፈላለዩ ኮሚቴታት ተጣይሾም ምይይጥ ይካየድ ከም ዘሎ እናተሓበረ እዩ።
ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ብዝወፀ መርሃ ግብሪ መሰረት ንምፍፃም ብብርኪ ክልል ዝተጣየሸ ዓብይ ኮሚቴ ኣብ ትሕቲኡ ዝተፈላለዩ ኮሚቴታት ከም ዘለዉ ኮይኖም እቲ ስነስርዓት ብኣግባቡ ንክፍፀም ክሳብ ጣብያ ዝዘለቐ ምንቅስቓስ እናተኻየደ ከም ዝርከብ ካብ ዞባታትን ወረዳታትን ትግራይ ኣብ ገጠርን ከተማ ዘለዉ ኮሙዩኒኬተራት ናብ ቤት ፅሕፈትና ይልእኽዎ ኣብ ዘለዉ ዜናን ምስዚ ዝዛመዱ ሓበሬታታትን ኣመልኪቱ ኣሎ።
እቶም ዝመፁ ዘለዉ ሓበሬታታት ከም ዘረድእዎ፣ እቲ ኣብ ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ኣድሂቡ ዝወፀ መምርሒ ዓሚዩቕ ምይይጥ እናተገበረሉ ከም ዝርከብን ቅድሚ፣እዋንን ድሕርን እቲ ስነስርዓት ክግበሩ ዝግበኦምን ዘይግበኦምን ተግባራት እናተልዓሉ ይዝተየሎምን ምትእምማን ይግበረሎምን ከምዘሎ ብሓፈሻ ኣብቲ መምርሒ ሕቶታት እናቐረቡ ምላሽ እናተውሃቡን ኣብ ዝወፁ መፈፀሚ ትልምታት እውን ምይይጥ እናተኻየደ ከምዝርከብን እዩ ተሓቢሩ ዘሎ።
ጀጋኑ ስዉኣት ትግራይ ንህላወ ህዝቢ ትግራይ ዝኸፈልዎ ክቡር መስዋእቲ ንዘልኣለም እናተዘከረ ክነብር ብዘኽእል መንፈስ ተሰንዩ እቲ ስነ ስርዓት ንኽካየድ ምይይጥ እናተገበረ ከምዘሎን ብመስዋእቲ ጀጋኑ ደቂ ህዝቢ እናተሓበንና፣ ንዝወደቑሉ ክቡር ዕላማ ብምሕንጋጥ ኣብ ዳርችኡ ንምብፃሕ ቃልና ብምሕዳስ ንሕውየትን ብራኸን ትግራይ ክንምርሽን ክንሕርንን እምበር ምሒር ምሕዛን ዘይኮነስ ንመስዋእቶም ደበስ ዝኸውን ስራሕትታት ብምስራሕ ክዝከር  ከምዝግባእን፣እቲ ስነ ስርዓት ንክብሪ እቶም ጀጋኑ ስውኣት ብዝምጥን ኣገባብ ንክካየድ ሰፋሕቲ መድረኻት እናተሳለጡ ከምዝርከቡ እቶም ሓበሬታታት ኣመልኪቶም።
ኣብ መወዳእታ ዕውትን ዝተናበበን ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ንምክያድ ምልኣተ ህዝቢ ዘሳተፈ ኮይኑ ንክትግበር እውን ይስራሕ ከም ዘሎ እቲ ሓበሬታ የረድእ።
ንህላወ ዝተኸፍለ ክቡር መስዋእቲ!!
ክብርን ሞገስን ንጀጋኑ ስውኣት!!

25 መስከረም 2016 ዓ.ም
መቐለ
"ደቅና ዝወደቕሉ ዕላማ ህዝቢ ትግራይ ካብ ብርሰት ንምድሓን ስለዝኾነ መስዋእቶም ህያውን ብኽብሪ እናተዘከረ ዝነብርን እዩ።
" ስድራ ስውኣት ዞባ ምብራቕ ትግራይ
 
ደቅና ዝወደቕሉ ዕላማ ህዝቢ ትግራይ ካብ ብርሰት ንምድሓን ስለዝኾነ መስዋእቶም ህያውን ብኽብሪ እናተዘከረ ዝነብርን እዩ ክብሉ ስድራ ስውኣት ዞባ ምብራቕ ትግራይ ገሊፆም ከም ዜና ድወት።
ግዝያዊ ምምሕዳርን ህዝብን ድማ ምዕብልቲ ትግራይ ኣብ ምፍጣር ተዋዲዶም ክሰርሑን ውዕሊ ፕሪቶርያ ተግባራዊ ክኸውንን ሰላማዊ ቓልሶም ከሐይሉ ፃውዒት ኣቕሪቦም።

26 መስከረም 2016 ዓ.ም
መቐለ
እዋናዊ መግለፂ ግዝያዊ ምምሕዳር ትግራይ

ሚኒስቴር ትምህርቲ ፈዴራል ኣብ ልዕሊ ትግራይ ዘካይዶ ዘሎ ሕገ መንግስታዊ ጥሕሰት ብቕልጡፍ ክእረም ንፅውዕ!
ሚኒስቴር ትምህርቲ ኢትዮጵያ ኣብ መርበብ ሓበሬታኡ ዝርዝር ኣብያተ ትምህርቲ ዕላዊ እንትገብር ኣብ ዞባታት ምዕራብ፣ ሰሜን ምዕራብን ደቡብን ትግራይ ዝርከባ ኣብያተ ትምህርቲ ናብ ክልል ኣምሓር ብምክላል ሕገ መንግስታዊ ጥሕሰት ፈፂሙ ኣሎ።
እዚ ቤት ዕዮ መደበኛ ስርሑ ንጎኒ ገዲፉ ናይ ሓደ ኣካል ፖለቲካዊ መሳርሒ ምዃኑ ብዕሊ ካብ ምርግጋፁ ብተወሳኺ ንውዕሊ ፕሪቶሪያ ናብ ሓደጋ ዘእቱን ተጀሚሩ ዘሎ መስርሕ ሰላም ብዝኸፍአ መልክዑ ዝዘርግን ተቐባልነት ዘይብሉ ተግባር ከምዝፈፀመ ተረዲኡ ብቕልጡፍ ክእርሞን ንህዝቢ ትግራይ እውን ብዕሊ ይቕሬታ ክሓትትን ንፅውዕ።
መንግስቲ ፌዴራል ድማ ኣብ ልዕሊ ኣመራርሓ እዚ ትካል ግቡእ ስጉምቲ ወሲዱ እቲ ኮነ ተባሂሉ ዝተፈፀመ ጥፍኣት ብህፁፅ ንክእርሞ ግዝያዊ ምምሕዳር ትግራይ ይፅውዕ!
ሰላም ንሕውየትን ፍትሕን!!

23 ሰነ 2015 ዓ.ም
መቐለ

ትግራይ ኣብ ስነ ስርዓት ብሄራዊ ሓዘን፣መርድእን ዝኽርን ጀጋኑ ስዉኣት ሓርበኛታት ዘድሃበ ምስ ሓለፍትን ሰብ ሞያን ሚድያታት ውሽጥን ወፃእን ዓዲ ሎሚ 25 መስከረም 2016 ዓ.ም ምይይጥ ኣካይዱ።
ኣብቲ ምይይጥ ሓላፊ

ትግራይ ኣይተ ረዳኢ ሓለፎም ከምዝበልዎ፣እቲ ዝወፀ መምርሒ ህዝቢ ክፈልጦን ብዝግባእ ክርደኦን ኣብ ምግባር ግደ ሚድያታት መተካእታ ስለዘይብሉ፣ ሚድያታት ነቲ መምርሒ ብእርይ ቁፅር ህዝቢ ብዝግባእ ክርደኦ ብምግባር እቲ ስነ ስርዓት በቲ ዝተዓለመሉ ኣገባብ ንክዛዘም እጃመን ክፃወታ ኣተሓሳሲቦም።
እቲ ስነ ስርዓት ቅድም ኢሉ ክካየድ እኳ እንተተሓሰበ ብሰንኪ መረዳእታ ዘይምፅፋፍ ተዘናጊዑ እዩ ዝበሉ ኣይተ ረዳኢ፣ ሕዚ ግና እቲ ዝበዝሕ መረዳእታ ስለ ዝፀፈፈ እቲ ስነ ስርዓት ክካየድ ተወሲኑ ናብ ተግባር ንምእታው ብብርኪ ክልል ዓብይን ኣናእሽተይን ኮሚቴታት ተጣይሾም ክሳብ ታሕቲ ዝወረደ መደብ ይስራሕ ከምዘሎ ሓቢሮም።
እቲ ስነ ስርዓት ንመስዋእቲ ጀጋኑ ስዉኣት ክብሪ ብዝምጥን ኣገባብ ንክፍፀምን እቶም ክግበሩ ዝግበኦምን ዘይግበኦምን ብኣጋ ብምርዳእ፣ ኣብቲ ዝወፀ መምርሒ ዘለዉ ብዝግባእ ክትግበሩን ግልፅነት ኣብ ምፍጣር ሚድያታት ክነጥፋ ከም ዝግባእ ብምሕባር፣ ኣብዚ ተሳትፎ ህዝቢ ወሳኒ ብምዃኑ ጀጋኑ ስውኣትና ዝተሰውኡ ምእንተ ኩላትና እምበር ምእንተ ውሱን ሕብረተሰብ ስለዘይኮኑ ከም ህዝቢ ከም ወትሩ ኣብ ሓደ ዓሲልና የመና ክንሓዝን ዘይኮነስ ብመስዋእቶም ብምሕባን ነታ ተረኺባ ዘላ ሰላም ብምጥቃም ብመስዋእቶም የመና እንተይሓዘንና ካብቲ ገጢሙና ዘሎ ፀገም ከመይ ክንወፅእ ከም ዝግባእ እናሓሰብና እቲ ብሄራዊ ሓዘን፣መርድእን ዝኽርን ጀጋኑ ስውኣት ንኽካየድ ኩሉ ዝከኣሎ ንከበርክት ፀዊዖም።
እቶም ተሳተፍቲ ብግደኦም ኣብቲ መምርሕን ብሓፈሻ ኣብ ስነ ስርዓት ብሄራዊ ሓዘን፣መርድእን ዝኽርን ጀጋኑ ስዉኣት ሓርበኛታትን ዘይበርሁሎም ሕቶታት ብምቕራብ ድሕሪ ምርድዳእ፣ ካብኣቶም ትፅቢት ዝግበር ኩሉ ከም ዝፍፅሙ  ሓቢሮም እዮም።
ንህላወ ዝተኸፍለ ክቡር መስዋእቲ!!
ክብርን ሞገስን ንጀጋኑ ስውኣትና!!

25 መስከረም 2016 ዓ.ም
መቐለ
"ጀጋኑ ሰማእታት ልምዓት እምበር ንብዓት ኣየድልዮምን"ሓረስቶት ወረዳ ፅምብላ

ኣብ ልዕሊ ህዝቢ ትግራይ ንዝተኣወጀ ልፍንታዊ ኲናት ንዘበርዐኑ ጀጋኑ ሰማእታት ትግራይ ካሕስኦም ልምዓት እምበር ንብዓት ከምዘይኮነ ሓረስቶት ወረዳ ፅምብላ ቁሸት ዘናቆደ ገሊፆም።
ጀጋኑ ሰማእታት ብዝኸፈልዎ ክቡር መስዋእቲ ሃዋህው ጩራ ሰላም ሪኢና ሕርሻዊ ማእቶትና ነሳልጥ ኣለና ዝበሉ እቶም ሓረስቶት ዋላ ፀገም ዘመናዊ እታወት ሕርሻ እንተጋጠሞም ብዝገበርዎ ፃዕሪን ብዝነበረ ፅቡቕ ክራማትን ዝሓሸ ምህርቲ ክረኽቡ ተስፋ ሒዞም ከምዝርከቡ ገሊፆም።
ህዝብን መንግስትን ኣብ ሕሉፍ ዓመታት ይርአዩ ዝነበሩ ጉድለታት ብምእራም ንስድራ ስውኣትን ንውግኣትን ፍሉይ ትኹረት ብምሃብ ሕድሪ ሰማእታት ህያው ክንገብር ይግባእ ክብሉ እውን እቶም ሓረስቶት ኣተሓሳሲቦም።
ሓላፊ ዘፈር ቁጠባ ቤት ፅሕፈት ሕርሻን ልምዓት ገጠርን ወረዳ ፅምብላ ኣይተ በረምበራስ በርሀ፣ ኣብታ ወረዳ ፅቡቕ ዝርግሐ ዝናብ ብምንባሩ ንዓንዲ ዝራእቲ ጣፍ ፣ መሸላን ዕፉንን ሓዊሱ ዝራእቲ እዚ ዓመት ኣብ ፅቡቕ  ኩነታት ከምዘሎ ሓቢሮም።
ኣብታ ወረዳ ክዝራእ ካብ ዝተተለመ 23,872 ሄክታር እቲ 23,027 ሄክታር (96.5ሚኢታዊ) ብዝራእቲ ከምዝተሸፈነን መፍረይነት ካብ ሓደ ሄክታር 19.5 ኩንታል ንምርካብ ተተሊሙ ይስራሕ ከም ዘሎ ኣይተ በረምበራስ አረዲኦም።
(ፍልፍል፦ ቴሌቪዥን ትግራይ)

ንህላወ ዝተኸፍለ ክቡር መስዋእቲ!!
ክብርን ሞገስን ንጀጋኑ ስውኣትና!!

25 መስከረም 2016 ዓ.ም
መቐለ
ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ተግባራዊ ንምግባር ካብ ክልል ክሳብ ጣብያ ዝተፈላለዩ ኮሚቴታት ተጣይሾም ምይይጥ ይካየድ ከም ዘሎ እናተሓበረ እዩ።
ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ብዝወፀ መርሃ ግብሪ መሰረት ንምፍፃም ብብርኪ ክልል ዝተጣየሸ ዓብይ ኮሚቴ ኣብ ትሕቲኡ ዝተፈላለዩ ኮሚቴታት ከም ዘለዉ ኮይኖም እቲ ስነስርዓት ብኣግባቡ ንክፍፀም ክሳብ ጣብያ ዝዘለቐ ምንቅስቓስ እናተኻየደ ከም ዝርከብ ካብ ዞባታትን ወረዳታትን ትግራይ ኣብ ገጠርን ከተማ ዘለዉ ኮሙዩኒኬተራት ናብ ቤት ፅሕፈትና ይልእኽዎ ኣብ ዘለዉ ዜናን ምስዚ ዝዛመዱ ሓበሬታታትን ኣመልኪቱ ኣሎ።
እቶም ዝመፁ ዘለዉ ሓበሬታታት ከም ዘረድእዎ፣ እቲ ኣብ ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ኣድሂቡ ዝወፀ መምርሒ ዓሚዩቕ ምይይጥ እናተገበረሉ ከም ዝርከብን ቅድሚ፣እዋንን ድሕርን እቲ ስነስርዓት ክግበሩ ዝግበኦምን ዘይግበኦምን ተግባራት እናተልዓሉ ይዝተየሎምን ምትእምማን ይግበረሎምን ከምዘሎ ብሓፈሻ ኣብቲ መምርሒ ሕቶታት እናቐረቡ ምላሽ እናተውሃቡን ኣብ ዝወፁ መፈፀሚ ትልምታት እውን ምይይጥ እናተኻየደ ከምዝርከብን እዩ ተሓቢሩ ዘሎ።
ጀጋኑ ስዉኣት ትግራይ ንህላወ ህዝቢ ትግራይ ዝኸፈልዎ ክቡር መስዋእቲ ንዘልኣለም እናተዘከረ ክነብር ብዘኽእል መንፈስ ተሰንዩ እቲ ስነ ስርዓት ንኽካየድ ምይይጥ እናተገበረ ከምዘሎን ብመስዋእቲ ጀጋኑ ደቂ ህዝቢ እናተሓበንና፣ ንዝወደቑሉ ክቡር ዕላማ ብምሕንጋጥ ኣብ ዳርችኡ ንምብፃሕ ቃልና ብምሕዳስ ንሕውየትን ብራኸን ትግራይ ክንምርሽን ክንሕርንን እምበር ምሒር ምሕዛን ዘይኮነስ ንመስዋእቶም ደበስ ዝኸውን ስራሕትታት ብምስራሕ ክዝከር  ከምዝግባእን፣እቲ ስነ ስርዓት ንክብሪ እቶም ጀጋኑ ስውኣት ብዝምጥን ኣገባብ ንክካየድ ሰፋሕቲ መድረኻት እናተሳለጡ ከምዝርከቡ እቶም ሓበሬታታት ኣመልኪቶም።
ኣብ መወዳእታ ዕውትን ዝተናበበን ስነ ስርዓት ብሄራዊ ሓዘን፣መርድእን ዝኽርን ስውኣት ሃርበርኛታት ትግራይ ንምክያድ ምልኣተ ህዝቢ ዘሳተፈ ኮይኑ ንክትግበር እውን ይስራሕ ከም ዘሎ እቲ ሓበሬታ የረድእ።
ንህላወ ዝተኸፍለ ክቡር መስዋእቲ!!
ክብርን ሞገስን ንጀጋኑ ስውኣት!!

25 መስከረም 2016 ዓ.ም
መቐለ
ቤት ምኽሪ ካቢኔ ግዝያዊ ምምሕዳር ትግራይ 21 መስከረም 2016 ዓ.ም ኣብ ዘካየዶ ስሩዕ ኣኼባ ብሄራዊ ሓዘን፣መርድእን ዝኽርን ስዉኣት ሓርበኛታት ትግራይ ተባሂሉ ክጥቀስ ዝኽእል መምርሒ ከም ዘውፀአ  ኣፍሊጡ።
እቲ መምርሒ ከም ዘሎ ስዒቡ ቀሪቡ ኣሎ።

24 መስከረም 2016 ዓ.ም
መቐለ
ጀጋኑ ስዉኣት ትግራይ ዝኸፈልዎ ክቡር መስዋእቲ ህልውናን ድሕንነትን ህዝቢ ትግራይ ንምርግጋፅ ከም ዝኾነ

ትግራይ ገሊፁ።
ሓላፊ

ትግራይ ኣይተ ረዳኢ ሓለፎም  ምስ ድምፂ ወያነ ኣብ ዝነበሮም ፃንሒት ከም ዝበልዎ፣ኣብ ልዕሊ ህዝቢ ትግራይ ዝተኣወጀ ጀኖሳይድ ንምክልኻል ስዉኣት ትግራይ ክቡር ሂወቶም ብምውፋይ ቀፃልነትን ህልውናን ህዝቢ ትግራይ ከረጋግፁ ምኽኣሎምን በዚ ክቡር መስዋእትነት ድማ ንዘልኣለም እናተዘከሩ ዝነብሩ ጀጋኑ ከምዝኾኑን ገሊፆም።
እዞም ጀጋኑ ስዉኣት ንክብሮምን ንዝኸፈልዎ መስዋእትነት ብዝምጥን ኣገባብ ዝተፈላለዩ ስራሕቲ ከምዝስርሑ ዝሓበሩ ኣይተ ረዳኢ፣ጀጋኑ ስዉኣት ናይ ኩላትና እዮም፤ ኩላትና ድማ ግቡእ ክብሪ ንህቦም ክብሉ ገሊፆም።
ጀጋኑ ስዉኣት ምእንቲ ህላወ ህዝቦም፣ ንፍትሒ፣ ንልምዓትን ንዲሞክራሲን ክቡር መስዋእቲ ከፊሎም እዮም ዝበሉ ኣይተ ረዳኢ ሓለፎም፣ኩሉ ትግራዋይ ሓደራ ኩሎም ሰማእታትን ዕላማን ኣብ መወዳእታ ንምብፃሕ ብዝለዓለ ወነ ክረባረብ ይግባእ ኢሎም።
ብሄራዊ ሓዘን ጀጋኑ ሰማእታት "ንህልውና ዝተኸፈለ ክቡር መስዋእቲ" ብዝብል መራሒ ሓሳብ ከምዝዝከር እውን ኣፍሊጦም።
ድሕሪ ስምምዕ ፕሪቶርያ ብዙሕ ለውጥታት ከምዝተራእየ ዘልዓሉ ኣይተ ረዳኢ፤ ይኹንምበር ሕዚ እውን ብመሰረት እቲ ስምምዕነት ዘይተመለሱ፣ ብዕጡቓት ኣምሓራን ሰራዊት ኤርትራን ዝተወረሩ ብርክት ዝበሉ ቦታታት ትግራይ ኣለዉ እዮም ኢሎም።
ብሰንኪ እዙይ ድማ ፈቐዶ መዕቆቢ ተመዛበልቲ ዘሰክፍ ሂወት እናሕለፉ ዝርከቡ ተመዛበልቲ ወገናትና ናብ መረበቶም ክምለሱ ኣይከኣሉን ኢሎም።
ብምዃኑ ስምምዕ ፕሪቶርያ ሙሉእ ብሙሉእ ክትግበር ከምዘለዎን ነዙይውን ዝለዓለ ሰላማዊ ፖለቲካዊ ቃልሲ ምግባርን ተሓባቢርካ ምስራሕን ከምዘድሊ ዝገለፁ ኣይተ ረዳኢ፣ብምኽንያት መንነቶም ዝተኣሰሩ ብርክት ዝበሉ ደቂ ትግራይ ስለዘለዉ ክፍትሑ ኣለዎም ኢሎም።

24 መስከረም 2016 ዓ.ም
መቐለ
ማዓልቲ ሃገር ለኸ ምንቕናቕ መፍረይቲ ትካላት ትግራይ ተናዊሑ!!
*************

መፍረይቲ ትካላት ትግራይ ኣብ ልዕሊ ትግራይን ህዝቢ ትግራይን ዝተኣወጀ ኣዕናዊ ኲናት ካብ ዘብፀሐሎም ኩለ መዳይ ዕንወትን ጉድኣትን ተላቒቖም ናብ ንቡር ስርሖም ንምምላስ ዝዓለመ ሃገር ለኸ መድረኽ ምንቕናቕ መፍረይቲ ትካላት ኢንዱስትሪ ትግራይ 24 ክሳብ 30 መስከረም  2016 ዓ.ም ኣብ ከተማ መቐለ ንክካየድ ተተሊሙ ዝነበረ ብዝተፈላለዩ ምኽንያታት ናብ  23-29 ጥቅምቲ 2016 ዓ.ም ንኽናዋሕ ተወሲኑ ኣሎ፤ ከም ቢሮ ኢንዱስትሪ ትግራይ።
እዚ ምድላዉ እዚ ንምንዋሕ ዝተገደድናሉ ምኽንያታት ብብርኪ ሃገርናን ክልልናን ዝካየዱ ዓበይቲ ህዝባዉን መንግስታዉን በዓላት ስለዘለዉ ክሳተፉ ዝግበኦም ሰበስልጣናት፣ ኢንቨስተራትን መፍረይትን ኣብ ክልቲኡ ንምስታፍ ግዘ ስለዝተፃበቦምን ብፍላይ ድማ ኣብ ትግራይ መርድእ ስዋኣትና ዝካየደሉ እዋን ብምዃኑ ፕሮግራምና ንክንቅይር ገይሩና ኣሎ።
ስለዚ መፍረይትናን ኣጋይሽናን ግዘ ረኺቦም ብሰፊሑ ተዳልዮም ንክመፁ ስለዝግበኦም ግዜ ረኺቦም እኹል ምድላው ገይሮም ንኽመፁን ንኽሳተፉን ንዕድም ክብሉ ሓላፊ ቢሮ ኢንዱስትሪ ትግራይ ዶክተር ገብረህይወት ዓገባ ፀዊዖም።
ምክትል ፕረዚዳንት ቤት ምኽሪ ዘርፍ ማሕበራት ትግራይ ኣይተ ደስታ በርሀ ብወገኖም መንግስትና ብዝኣዎጆ እዋናዊ ናይ ሓዘን ምኽንያት ተዳሊናሉ ዝነበርና ሃገር ለኸ መድረኽ ምንቕናቕ መፍረይቲ ትካላት ኢንዱስትሪ ትግራይ ኣናዊሕናዮ ስለዘለና እዚ ተረዲእኩም መፍረይትና ኣብቲ ዝተቀየረ ፕሮግራም ሙሉእ ምድላዋትኩም ገይርኩም ክትመፁ ክንገልፅ ንፈቱ ኢሎም።

22 መስከረም 2016 ዓ.ም
መቐለ
ሕውየት ስነ ልቦና መሰረት ዝገበረ ስልጠና ን300 ሰራሕተኛታት መንግስቲ ኣብ ዩኒቨርስቲ ራያ ከተማ ማይጨው ይሳለጥ ኣሎ

አብቲ ዝሳለጥ ዘሎ ስልጠና ምክትል ጊዚያዊ ምምሕር ትግራይን ሓላፊ ካብኔ ሴክሬታሪያት ዴሞክራታይዜሽንን ዘይምእኹል ምሕደራን ሌተናል ጀነራል ፃድቃን ገብረ ትንሳኤ ፣ ኮሚሽነር ኮሚሽን ስቪል ሰርቪስ ትግራይ ወይዘሮ ሰብለ ካሕሳይ፣ ሓላፊ ቤት ፅሕፈት ጉዳያት ኮሙኒኬሽን  ትግራይ ኣይተ ረዳኢ ሓለፎምን ከንቲባ ከተማ መቐለ ኣይተ ይትባረክ ኣምሃን ሓዊሱ  ኣማሓደርቲ ዞባታት፣ ዞባታት ቤት ፅሕፈታት ዘፈር መንግስታዊ ግልጋሎት ዞባን፣ ወረዳታት፣ ከተማታት፣ ክፍለ ከተማታትን፣ ሓለፍቲ ቤት ፅሕፈት  ፋይናንስ ወረዳታት፣ ከተማታትን ክፍለ ከተማታትን፣ ኣማኸርቲ ሪፎርም ሰናይ ምምሕዳር ዞባታት ደቡብ ትግራይን ኣብያተ ዕዮ ክልልን ከምኡ እውን ፣ መተሓባበርቲ ከይዲ ስራሕቲ ኣማራርሓ ሓይሊ ሰብን ርክብን ሓበሬታን ወረዳታት ዞባ ደቡብን ኣብያተ ዕዮ ክልልን  ይሳተፋ ኣለዉ ይብል ዜና ጉዳያት ኮሙዩኒኬሽን ዞባ ደቡብ ትግራይ።
ንሰልጠንቲ ናይ መኽፈቲ ዘረባ ዝገበሩ ምክትል ፕረዚዳንት ጊዚያዊ ርእሰ ምምሕዳር ትግራይ ሌ/ ጀነራል ፃድቃን ገብረ  ትንሳኤ ከም ዝበልዎ ብልፍንታውያን ፀላኢቲ ህዝቢ ትግራይ ዝበፀሐና ሃሰያ ልዑልን ብዙሕ ዋጋ ዘኽፈለና እንተኾነ  ኣብኡ እናቆዘምና ንነብር ዘይኮነስ ንለውጢ ከም መንጠሪ ክንጥቀመሉ ይግባእ ኢሎም።
ኮሚሽነር ስቪል ሰርቪስ ትግራይ ወ.ሮ ሰብለ ካሕሳይ ብወገነን፣ ህዝቢ ትግራይ ካብ ዝበፅሖ ሃሰያታት ክሓዊ ዝኽእል ህዝቢ ነገልግል ኣካላት ንባዕልና ሓውና ንተገልገልትና ዘሕውይ ግልጋሎት እንተህብና ጥራሕ እዩ  ክብላ ገልፀን።
ቤት ፅሕፈት ጉዳያት ኮሙኒኬሽን ትግራይ
22 መስከረም 2016 ዓ.ም
መቐለ
ሰራዊት ትግራይ ጫፍ ብልሒ ቃልሲ መኸተ ብምዃን ኩሉ ዝግበኦ ፈፂሙ እዩ

 ሓላፊ ካብኔ ሰክሬታርያት ፀጥታን ሰላምንን ምክትል ፕሬዝደንት ጊዝያዊ ምምሕዳርን ተጋዳላይ  ታደሰ ወረደ ሎሚ 21 መስከረም 2016 ዓ.ም ንጋዜጠኛታት ኣብ ዝሃቡዎ መብርሂ ከምዝበሉዎ፣ ሰራዊት ትግራይ ጫፍ ብልሒ ቃልሲ መኸተ ብምዃን ኩሉ ዝግበኦ ፈፂሙ እዩ።
ሰራዊት ትግራይ ብዝኸፈሎ ኩለመዳያዊ መስዋእቲ፣ ፀላእቲ ኣብ ልዕሊ ህዝቢ ትግራይ ሙሉእ ብሙሉእ ፅንተት ከይፍፅሙን እቲ ህዝቢ ክድሕንን ኣኽኢሉዎ እዩ ድሕሪ ምባል መርድእ ስዉኣት ኣመልኪቶም ዝስዕብ ይብሉ።
ምዕሩይን ፅፉፍን መረዳእታ ስውኣትና ብምእካብ  ንህዝብና ዝጥዕም ጊዜ ብምምራፅን ክብርን ጅግንነትን ሰማእታትና ብዝምጥን ኣገባብ ስነ ስርዓት መርድእ ንምፍፃም ሰፋሕቲ ዕማማት እናተወገኑ ምምፀኦም ዘዘኻኸሩ እቶም ሓላፊ፣  ነፍሲ ወከፍ ስድራ ክርዳእን፣ በቢኣድራሻኡ ሰርትፊኬት፣ ጅግንነቶም ዝገልፅ ደብዳበ ናብ ሕድሕድ ስድራ ክበፅሕ ክግበር እዩ ኢሎም።
ኣብ መጀመርያ ወርሒ ጥቅምቲ 2016 ዓ.ም ንሰለስተ መዓልቲ ብሄራዊ ሓዘን ከምዝእወጅ፣ ኩሉ ትግራዋይ ድማ ኣብ ዝሃለወ ይሃልው ጅግንነት ስውኣትና ክዝከርን ክኽበርን እዩ ዝበሉ እቶም ምክትል ርእሰ ምምሕዳር፣ እቲ ዕላዊ መርድእ ንተመዛበልቲ ወገናት ሓዊሱ ኣብ ትሕቲ ግዝያዊ ምምሕዳር ትግራይ ዘሎ ከባቢታት ከም ዝንገር ገሊፆም።
እቲ መርሃ ግብሪ መርድእ ዝካየድ ፈተና 12 ክፍሊ ምስተወደአ ምዃኑ ድሕሪ ምሕባር፣ በቢከባቢኡ ዝግበር ዘሎ መርድእ ግና፤ ንናይ ሰማእታት ክብሪ ዘይምጥን ስለዝኾነ ህዝብና ዕላዊ መርድእ ክሳብ ዝንገር ክፅበይ ከም ዘለዎ ለበዋ ኣቕሪቦም።

21 መስከረም 2016 ዓ.ም
መቐለ
ብምትሕብባር ቢሮ ጥዕናን ውድብ ጥዕና ዓለምን ኣብ ትካላት ጥዕናን መባእታዊን ሓፈሻውን ሆስፒታላትን፣ ማእኸላት ክንክን ጥዕናን ወረዳ ጥዕናን ዝሰርሑ  ሰብ ሞያ ምሕደራ ሓበሬታ ስርዓት ጥዕናን ፀሓፍቲ ዳታን ዘሳተፈ ስልጠና ኣብ ከተማ ማይጨው ይወሃብ ኣሎ።
ተወካሊ ቢሮ ጥዕና ኣይተ ሊባኖስ ሃይሉ ከም ዝገለፅዎ ዝዓነወ ስርዓት ሓበሬታ ጥዕና ናብ ንቡር ንምምላስ ዘኽእል ምንቕናቕ ንምፍጣርን  ሕሉፍ ስራሕቲ ብምርኣይ ምስ ዝተኣታተው ሓደሽቲ ኣሰራርሓ ስርዓት ሓበሬታ ጥዕና፣ ሚኒስተር ጥዕና ንምፍላጥ ዘኽእል መረዳእታታት ቀሪቡ እዩ ከም ማሕበራዊ መርበብ ቢሮ ጥዕና ትግራይ።
ተሳተፍቲ ብወገኖም ብኽኢላታት ምምሕዳር ስርዓት ሓበሬታ ጥዕናን ሙሁራት እቲ ዓውድን ቢሮ ጥዕናን መዳርግቲ ኣካላትን ዝተውሃቦም ተግባር ደገፍ ስልጠና ፅቡቕ ከምዝኾንን ነቲ ኣብ ባይታ ዝወረደ ዕንወት መሳርሕታት ሓበሬታ ጥዕና ናብ ንቡር ንምምላስ ዘኽእል ተወሳኺ ዓቕሚ ከምዝፈጠረሎም ብምሕባር ንተግባራውነቱ ከም ዝነጥፉ ገሊፆም።
እቲ ስልጠና ኣብ ትግራይ ዝርከባ ትካላት ጥዕና ንዝሰርሑ ሰብሞያ በቢ ዞብኡ እናተውሃበ ከምዝርከብ እውን ኣይተ  ሊባኖስ ወሲኾም ሓቢሮም።
ብተወሳኺ ድማ ኣብ ትሕቲ ወረርቲ ሓይልታት ዝርከባ ትካላት ጥዕና ዞባ ደቡብ ትግራይ ሓራ ወፂአን ህዝበን ዝድለ ግልጋሎት ሓበሬታ ጥዕና ክረኽቡ ዝምልከቶም ኣካላት ዝግበኦም ስራሕ ክሰርሑ እቶም ተሳተፍቲ ፀዊዖም።

21 መስከረም 2016 ዓ.ም
መቐለ
“ሰላምና ነፅንዕ ዝዓነወት ትግራይ ዳግም ንምህናፅ!!
” 
*****************************************
“ሰላምና ነፅንዕ ዝዓነወት ትግራይ ዳግም ንምህናፅ!!
” ብዝብል መሪሕ ሓሳብ ብመሪሕነት ሚኒስተር ኢንዱስትሪ ፌደራል፣ ቢሮ ኢንዱስትሪን ቤት ምኽሪ ዘፈር ማሕበራትን ትግራይ ካብ  24-30 መስከረም 2016 ዓ/ም ኣብ ሰሜናዊት ኮኾብ ከተማ መቐለ ኣብ ዝካየድ ሃገር ለኸ ምንቕቓሕን ምልዕዓልን መፍረይቲ ትካላት ኢንዱስትሪ ትግራይ ንምምራሕ ካብ ዝተጣየሹ ሸውዓተ ንኡሳን ኮሚቴታት ሓደ ንኡስ ኮሚቴ ምልመላን መረፃን ተሳተፍቲ ኢንተርፕራይዛት ክሳብ ሐዚ ዝሰርሖም ስራሕቲ መሰረት ገይሩ መብርሂ ከም ዝሃበ ዜና ቢሮ ኢንዱስትሪ ትግራይ ይሕብር።
ብመሰረት ዚ ኣካቢት ንኡስ ኮሚቴ ምልመላን መረፃን ተሳተፍቲ ኢንተርፕራይዛት ወ/ሮ ገነት ማዓሾ “ኣብቲ ዝቕፅል ሃገር ለኸ ምንቕቓሕን ምልዕዓልን መፍረይቲ ትካላት ኢንዱስትሪ ትግራይ ዝሳተፉ ኣፍረይቲ ብዝተቐመጡ ረቛሕታት ማለት ሞዴል ዝኾነ፣ ጥረ ኣቑሑት ውሽጢ ዓዲ ዝጥቀምን ካብ ደገ ዝኣትው ኣቑሑት ዝትክእን፣ ዝቐርቡ ትሕዝቶ ፍርያት ስታንዳርድ መሰረት ዝገበሩን ካብ ካልኦት ዝሐሹ ምዃኖምን ዘረጋግፅ፣ ብዝሰርሖ ስራሕ መረጋገፂ መረዳእታ ሽልማት ዘለዎ፣ ዘፍርዮ ፍርያት ብእዋኑ ካብ ዝረኽቦም ተሞኩሮታት እናመሓየሹ ዘቕርቡ፣ ካብ ተፀባይነት ወፂኡ ባዕሉ ዕዳጋ ዝተኣሳሰርን ብበዝሕን መጠንን ንምፍራይ ሜላ ዝጥቀምን ዝብሉ ናብ ኩለን ከተማታትን ወረዳታትን ተላኢኹ ብመሰረት ዚ መልሚሎም ዝሰደዱ ወረዳታትን ከተማታትን ዘለው ምዃኖም ሓቢረን።
ብዝተቐመጠሉ ሮቛሒታት ተመልሚሎም ፍርያቶም ሒዞም ናብቲ ኢግዚቪሽን ክኣትዉ፣ ፍርያቶም ከፋልጡን ክሸጡን ከምኡ ዉን ካብ ካልኦት ክሽምቱን ነንባዕሎም ተመኩሮ ክለዋወጡን ክቐስሙን ከምዝግበር፤ ብኣንፃር ዚ ክሳብ ሐዚ 14 ዓበይቲ ሓዊሱ 54 ኢንተርፕራይዛት ተመዝጊቦም ከምዘለውን ብርክት ዝበላ ከተማታት ዘይላኣኻ ከምዘለዋን ተሓቢሩ ዩ።
ኣብዚ መድረኽ ሃገር ለኸ ኢግዚቪሽን ካብ ፌደራል 70 ካብ ትግራይ 80 ብጠቕላላ 150 ኢንተርፕራይዛት ክኣትዉ ትፅቢት ከምዝግበር፤ ክሳብ ሐዚ ካብ 73 ወረዳታትን ከተማታትን ትግራይ ዝኣትዉ  መፍረይቲ ንሕዉየት ትግራይ ዝጠቅምን ብተመጣጣኒ ዋጋን ዉሕስናን ዘለዎ ማተርያላት ከቕርቡን ትፅቢት ይግበር።
ኣብቲ ሃገር ለኸ ምንቕናቕ መፍረይቲ ትካላት ትግራይ ክሳተፊ ኣብ ምድላው ካብ ዘለው መፍረይቲ ማሽነርታት ገ/ስላሴ ተካ፣ መኣርግ ገ/መድህንን ሚልዮን ለገሰን ብወገኖም ዘምረቱዎም ማሽነርታት ፅቡቕ ዕዳጋ ክረኽቡ፣ ካብ ካልኦት መፍረይቲ ክመሃሩን ተመኩሮ ክቐስሙን፣ ምስ ካልኦት ሰብ ቢዝነስ ክራኸቡን ኣብ ህንፀት መፃኢት ትግራይ ዝሕግዙ ብዙሓት ረብሓታት ከምዝፅበዩን ገሊፆም።

21 መስከረም 2016 ዓ.ም
መቐለ
"መሬትና ማእከል ዳግም ሕውየትን ህንፀትን ትግራይና"  ብዝብል መራሒ ሓሳብ  ምስ ዝተፈላለዩ ኣመራርሓን ሰብ ሞያን ወረዳ አሕፈሮም  ኮንፈረንስ ተሳሊጡ፤ይብል ናብ ቤት ፅሕፈትና ዝተልኣኸ ዜና ሓበሬታን ርክብን ወረዳ ኣሕፈሮም።
ኣብቲ ወረዳ፣ ምስ ኣመሓደርቲ፣ ፀፅታን ኮማንደራትን ፣ኣፈ ጉባኤታት ፣ ምምሕዳር መሬት ፣ዓቀብቲ ሕግን ማሕበራዊ ቤት ፍርድን ጣብያ ከምኡ እውን ኣብ ወረዳ ምስ ዝርከቡ  ቤት ፍርዲ ፣ዓቃቢ ሕጊ ፣ ኣመራርሓን ሰብ ሞያን ዘካተተ መድረኽ ከም ዝተሳለጠን  ኣብቲ መድረኽ ኣብ ዙርያ ሕጊ ተመስሪቶም፣ ፕሬዚደንት ወረዳን ዓቃቢ ሕጊ ወረዳን ገለፃ ከም ዝገበሩ ተሓቢሩ ኣሎ።
ሓላፊ ቤት ፅሕፈት መሬትን ማዓድንን  እቲ ወረዳ ኣይተ ሃይላይ ገብረመስቀል፣ ከም ዝበልዎ ኣብ ባይታ ወሪድና መፅናዕቲ ኣብ ዘካየድናዮ ውራ ተሓራሲ መሬት ፣ዘይ ሕጋዊ ህንፀት ኣባይትን ውራ   ደንን  ተኻይዱ እዩ፡፡ ከምኡውን  ዘይሕጋዊ ተባሂሉ ብቤት ፍርዲ ውሳነ ዝረኸቡ ገበናት ብሓይሊ ዕማም ስጉምቲ ከይተወሰደሎም  ናብዚ ዘለናሉ ግዜ  እናተንከባለሉ  መፂኦም እዮም።
ይኹን እምበር ሕጂ ብግዚያዊ ምምሕዳር ትግራይ  ወፂዩ ዘሎ ደንቢ መሰረትን ኣብ ኢድና ዝርከቡ  መረዳእታታትን ስርዓት ክሕዝ ክንሰርሕ ኢና ክብሉ ገሊፆም፡፡

ተሳተፍቲ እቲ  ኮንፈረስ ብወገኖም፣ ውራ መሬት ኣሎ ዶ?
እንተኢልካ እወ!
ዝብል ማሕበረሰብ ይኹን ኣመራርሓ ብዙሕ እዩ ፡፡ መን ወሪሩ?
ኣብ ትብለሉ ግን  ነፂሩ ዝቃለስ  መሓውር መንግስቲ ይኹን ኣካል ማሕበረሰብ  የለን፡፡ ንገበነኛ ደፊርካ ገበነኛ ምባል ዘይምድፋር ኣሎ።
ስለዚ ንግዕዝይና ሓዊሱ ነዚ ሓደገኛን ዘይግቡእን ኣተሓሳስባ ካብ ሰሩ ዘድርቅ መስርሕ  ክወፅእን ንሕና እውን ብዘይንሕስያ ክንቃለሶን ክንቃወሞን ይግባእ ክብሉ ኣብሪሆም።
ዋና ኣማሓዳሪ ወረዳ ኣሕፈሮም ኣይተ ሓየሎም ገብረፃድቃን  ብወገኖም፣ ኩሉ ኣመራርሓ ወረዳን ጣብያን ኣብ ዘይሕጋዊ ውራ መሬት እንታይ ይመስል?
ዝብል እኹል መረዳእታ ክንእክብ ኢና፡፡ድሕሪዚ እቲ ኣብ  ባይታ ዝረአ ዘሎ ገበን ውራ መሬት  ብገምጋም ዝሕለፍ ዘይኮነሰ ብሕግን ሕግን ተሓታትነት ክሰፍንን  ልዕልና ሕጊ ክረጋገፅን ካብ ዝኾነ  ግዜ ንላዕሊ ንሰርሐሉ ግዘ ሕጂ ከም ዝኾነ ብኹሉ ዝምልከቶ  ኣካል  ክፍለጥ ይግባእ ክብሉ ገሊፆም።
ኣብዚ መድረኽ ኩነታትን ለውጥን  ፀፅታ ወረዳናን ክልልናን ከምኡውን ምምዝጋብ ተማሃሮን ምጅማርን ትምህርቲ እንታይ ከም ዝመስሉ እውን ብስፍሓት ተዘትዩሎም እዩ።

19 መስከረም 2016 ዓ.ም
መቐለ
ሕውየት መሰረት ዝገበረ ስልጠና ንኣባላትን መተሓባበርትን ቀወምቲ ኮሜቴታት ኣብያተ ምኽሪ ጣብያታት ከምዝሃበ ቤት ፅሕፈት፣ ቤት ምኽሪ ወረዳ ላዕላይ ማይጨው ኣፍሊጡ ይብል ናብ ቤት ፅሕፈትና ዝመፀ ዜና ሓበሬታን ርክብን እቲ ወረዳ።
ኣፈ ጉባኤ ቤት ምኽሪ እቲ ወረዳ ወይዘሮ ወርቁ ገ/ስላሴ ድሕሪ ውዕሊ ፕሪቶርያ ዝተረኸበት ውስን ሰላም መሰረት ተገይሩ ካብቲ ዝበፅሐ ሃሰያ ስነ ኣእምሮ፣ ኣካልን ንዋትን ነቲ ዝበፅሓና በሰላ ብዘሕዊ መንገዲ ብምንቅስቓስ፣ ግዝያዊ ምምሕዳር ትግራይ ዝብጅተን በጀት  ናብ ጣብያኩኹም ዝመፃ ኣብ ትምህርቲ፣ ኣብ ጥዕና፣ ኣብ መስኖን ካልኦት ስራሕቲ  መሰረተ ልምዓት ብኣግባቡ ክውዕል ክትድግፋ፣ ክትከታተሉ፣ ክትድህስሱን ርካባት ናብ ዝምልከቶ ኣካል ብምፍላጥ ተሓታትነት  ዝዓስለሉ መንገዲ ክትፈጥሩ ካብዚ ስልጠና ግንዛበ ወሲድኩም ክተትግብሩ ትፅቢት ይግበር ኢለን።
በዓል ሞያ ስልጠናን መፅናዕትን ኣይተ ኣማንኤል ገ/ሩፉኤል እዚ ስልጠና ንኣስታት ሰለስተ መዓልቲ ዝተሳለጠ ኮይኑ ነዞም ካብ 15 ጣብያታት ዝመፁ መተሓባበርትን ቀወምትን  ኮሜቴታት ኣብ ሕገ-መንግስትን ሕገመንግስታዊ ስርዓትን፣ ኣብ ደንቢ ስነ- ምግባር ኣባላት ቤት ምኽሪን ኣብ ስራሕቲ ክትትልን ቁፅፅርን ሃፍቲ ህዝብን መንግስትን ኣብ መዓልኡ ክውዕ ብዘኽእል ክሰርሑ ግንዛበኦም ከዕቢ ዘኽእል ስልጠና ከምዝተወሃበ ምስ ሓበሩ እዚ ስልጠና እኹል ኣይኮነን፤ ብቐፃሊ ናብ ጣብያ ወሪድካ ምድጋፍ ድማ ካባና ካብ ሰብ ሞያ ትፅቢት ይግበር ኢሎም።
ተሳተፍቲ ብወገናም ፀላእቲ ከምዚ ኢልና ዓቕሚ ከይንፈጥር ፈሪዶ ከቢድ ሓደጋ ኣብፂሖምልና እዮም።
ይኹን ዳኣምበር ነታ ረኺብናያ ዘለና ሰላም ዓቂብና በቲ ተዋሂቡና ዘሎ ግንዛበ መዕበይ ስልጠና መሰረት ገይርና ኣብ ጣብያና ስርዓት ክሰፍን ሰናይ ምምሕዳር ክነግስ ግደና ክንፃወት ኢና ኢሎም።

19 መስከረም 2016 ዓ.ም
መቐለ
ፕረዚደንት ግዝያዊ ምምሕዳር ትግራይ ኣይተ ጌታቸው ረዳ ሎሚ 18 መስከረም 2016 ዓ.ም ካብ ጋዜጠኛታት ንዝቐረቡሎም ሕቶታት እንትምልሱን መብርሂ እንትህቡን ከምዝበልዎ፣ድሕሪ ውዕሊ ፕሪቶርያ ሰላማዊ ቃልሲ ንምምራሕ ኣብ ዝተገበሩ ምንቅስቓሳት ብዋናነት ስትራተጅን ስልትን ኣፈፃፅማ ዝምልከት ኣብቲ መሪሕነት ትኹረት ብምግባር ማእከላይ ኮሚቴ ህወሓት ንሸሞንተ መዓልታት ገምጋም ክገብር ከም ዝቐነየ ሓቢሮም።
ብምዃኑ ውሽጣዊ ኩነታትና ርኢና ሓድነትና ዘጠናኽር ስራሕ ክንሰርሕ ኣለና ዝብል ኣብቲ ሸሞንተ መዓልቲ ዝኣክል ዝተገበረ ገምጋም ኣብ ምርድዳእ ተበፂሑ  እዩ።
ከምኡ እውን ገምጋም ብሄራዊ መኸተ ክግበር ከም ዝግበኦ፣ልዕሊ ኩሉ ዝረአዩ ሽግራት ኣብ መሪሕነት ስትራተጅያዊ መሪሕነት ነኺስካ ብምሓዝ ዝነበሩ ሕፅረታት ተራእዮምን ነዚ ከመዓራሪ ዝኽእል ስራሕ እውን ክስራሕ እዩ ተረዳዲእና ወፂእና ዘለና ኢሎም።
ምስ ሕጋዊ ሰብነት ህወሓት ተተሓሒዙ ንዝቐረበሎም ሕቶ እንትምልሱ ድማ ህወሓት ናይ ፕሪቶርያ ፈራሚ ጥራሕ ዘይኮነስ ጊዚያዊ ምምሕዳር ትግራይ ኣብ ምጥያሽ ምስ ፌደራል መንግስቲ ውዕሊ ዝኣሰረ ፖርቲ እዩ።
ቤት ምኽሪ ወከልቲ ህዝቢ ካብ መዝገብ ግብረ ራዕዲ ክወፅእ ውሳነ ብምውሳን ሕጋዊ ሰውነቱ ዝመለሰሉ ኩነታት እዩ ነይሩ።
ስለዚ መረፃ ቦርድ ኣብዚ ጉዳይ እዚ ቴክኒካዊ ኣብ ዝኾኑ ጉዳያት ተመስሪቱ ዝሃቦም  ውሳነታት ትኽክል ከም ዘይኮኑ ዝሓበሩ ኣይተ ጌታቸው፣እዚ ጉዳይ ፖለቲካዊ ምበር ቴክኒካዊ መፍትሒ ከም ዘይብሉ ሕዚውን ምስ ፌደራል መንግስቲ ኣብ ዝህልው ልዝብ ናይ ህወሓት ሕጋዊ ሰብነት ኣፍልጦ፣ እቲ ላዕለዋይ ኣካል ሕጋዊ ሰብነት ዘረጋገፀሉ እናሃለወ፣ በቲ ቤት ምኽሪ ዝተመስረተ ትካል መረፃ ቦርድ  ኣፍልጦ ዝስእነሉ ምኽንያት ከምዘየለ ሕዚውን ፖለቲካዊ ፍታሕ ክረክብ እዩ ዝግባእ ዝብል እምነት ኣለና ኢሎም።
ልዕሊ ኩሉ ዘላቒ ሰላም ክህሉ ስምምዕነት ውዕሊ ፕሪቶርያ ብሙሉእነት ክረጋገን ህወሓት እውን እጃሙ ክፃወት ስለዝግበኦ ከም ኣፍልጦ ምኽላእ ሰላም ዝድግፍ ስለዘይኮነን ሰላም ኣብ ምዕሟቕ ኣሉታዊ ተራ ስለዝህልዎ ምስ ፌደራል መንግስቲ ኣብ ዝግበር ልዝብ ቀልጢፉ ክፍታሕ ከምዘለዎ ኢና ንኣምን፤ ማእከላይ ኮሚቴ እውን ኣብዚ ግልፂ መርገፂ ከምዝወሰደ እዮም ሓቢሮም።
ካሊእ፣ ህዝቢ ዘማርሩ ፀገማት ድማ ቀልጢፍካ ምፍታሕ ግቡእና ክንፃወት ይግባእ ዝበሉ እቶም ፕረዚደንት፣ ዘለዉ ፀገም ስትራተጅያዊ ኣመራርሓ ብምዕራፍ ሕብረተሰብና ዘማርሩ ፀገማት ንምፍታሕ እጃምና ክንፃወት ኢና ዝብል ሓደ ካብቶም ማእከላይ ኮሚቴ ዝወሰኖም ውሳነታት ከምዝኾነ እውን ኣብሪሆም እዮም።

18 መስከረም 2016 ዓ.ም
መቐለ
''ጫፍ ሰብኣውነት ዝወነነት ሄዋን''  
 ዮዲት ኣታኽልቲ ተወላዲት ዞባ ምብራቕ ትግራይ ከተማ ዓዲግራት ኮይኑ ነባርነታ ኣብ ሃገረ ኣሜሪካ ግዝኣት ቨርጂንያ እዩ።
ብዓርሰ ተበግሶ ባዕላን ስድራኣን ኣብ ምጥንኻር ደቂ ኣንስትዮን ህፃናትን መሰረት ገይሩ ኣብዝተጣየሸ "ዮዲት ፎር ዉመን ኤንድ ቻይልድ ፋውንዴሽን" ወይ yodit for women and child foundation ዝተብሃለ ዘይኣትራፊ ትካል ኣካያዲት ስራሕ ብምዃን ሰፋሕቲ ዕማማት እናወገነት ትርከብ።
ምስ እታ ወናኒት ረዚን ሕልናን እንግድዓ ብዝተፈላለዩ ወድዓዊ ፀገማት ድርዕቶ ድኽነት ተኸዲነን ዝርከባ ደቂ ኣንስትዮ ንምሕዋይ ዕዙዝ እጃም ወሲዳ ብትግሃት ትነጥፍ ዮዲት ተራኺብና።
ዮዲት ምስ ጉዳያት ኮሙዩኒኬሽን ዞባ ምብራቕ ትግራይ ኣብ ዝነበራ ፃንሒት ድማ ከምዚ ትብል።
ኣነ ነባርነተይ ኣብ ዝሐሸን ዝማዕባለን ዓዲ እዩ።
ኣነ ኣብ ፅቡቕ ናብራ ኣለኹ ማለት ግን ኣሓተይን ኣዴታተይን ኣብ ዝሐሸ መነባብሮ ኣለዋ ማለት ኣይኮነን።
ንሰን ኣብቶም ዝሓለፉ ሰለስተ ዓመታት ንምስማዑ ብዝኸብድን ንምእማኑ ብዘደንፁን ከበድቲ ኣረሜናዊ ግፍዕታት ኣተኣናጊደን እየን።
እቲ ኣካያዲት ስራሕ ኮይነ ዝመርሖ ትካል እውን ኣብ ሕውየትን ምትርናዕ ቁጠባዊ ዓቕሚ ደቂ ኣንስትዮን ህፃናትን ስለዝነጥፍ ብምኽንያት በዓል መስቀል ዝከኣለኒ ኣበርክቶ ከበርክት ኣለኒ ኢለ ብምሕሳብ ብር ሓደ (1) ሚልዮን ብምስላዕ ፀገም እተን ኣሓት ንምፍታሕ ኣሚተ ትብል።
እቲ ዝወሰነቶ ቅዱስ ውሳነ ካብ ወረዳታት ጋንታ ኣፈሹምን ምምሕዳር ከተማ ዓዲግራትን ንዝተውፃእፅኣ 20 ስድራ ተጋደልቲ እንጀራ ሸይጠን ዘላቒ ረብሓ ንክረኽባ ብምሕሳብ ንሕድሕደን ሓደ  ሓደ መጎጎ ኤሌክትሪክን በቢ 50 ኪሎ ጣፍን ኣበርኪታ።
ልግሲ ዮዲት ኣታኽልቲ ኣብዚ ኣየብቀዐን።
እንታይድኣ ነተን ብሰንኪ ወረርቲ ሓይልታት ኣረሜናዊ ግፍዕን ባዕድን ተፈፂሙወን ሰለባ ፆታዊ ጥቕዓት ኮይነን ኣብ ከተማ ዓዲግራት ማእኸል መሐብሐቢ እፎይታ ዝርከባ 80 ደቂ ኣነስትዮ ድማ ንስራሕ መጀመሪ ዝኸውን ነን ውልቀአን መጥበሲ ችብስ ምስ 5ሊትር ዘይትን 20ኪሎ  ድንሽን ከምኡ እውን ናውቲ ኢደ ጥበብን ኣዶ መንበር ማሕበር ደቂ ኣንስትዮ ዞባ ምብራቕ ትግራይ ወይዘሮ ትርሓስ መኮንን ኣብ ዝተረኸባሉ ስነ ስርዓት ርኽክብ ተፈፂሙ።
ኣብ መወዳእታ ዮዲትን ስድራኣን በቲ ፋውንዴሽን ስም ደቂ ኣንስትዮ ምሕዋይ ስድራ ምሕዋይ ስለዝኾነ ኣብዚ ዓውዲ ብዕቱብ ከምትነጥፍን ምእንታን ዘላቒ ረብሓ ግዳያት ክፍወስ ኣብ ሞያን ዓይነትን ኣተኲርና  ንስራሕ መርኣያ ድማ ንኹን ዝብል መልእኽቲ እታ ጫፍ ሰብኣውነትን ትርኑዕ ኣተሓሳስባን ዝወነነት ዮዲት እዩ።
ሰላም፤ ጉዳያት ኮሙዩኒኬሽን ዞባ ምብራቕ ትግራይ፣ ዓዲግራት ዝለኣኸልና እዩ።

ትግራይ
18 መስከረም 2016 ዓ.ም
መቐለ
ኣብ ወረዳ አሕፈሮም ጣብያ እምባ አሕፈሮም ዝርከብ ገዳም ደብረ ልኡል ቅዱስ ሚካኤል እምባ መጠነ ሰፊሕ ጉድኣት ከም ዝበፅሖ ተገሊፁ፡፡

ኣብ ገዳም ደብረ ልኡል ቅዱስ ሚካኤል ብርቅታት ቅርስታት ከም ፅንሃ፣ ፃህሊ፣ ፅዋእ፣ናይ ጥንቲ መሳቅልን ዓበይቲ ናይ ብራና መፅሓፍትን ካልኦትን ዝርከቡ እኳ እንተነበሩ ደመኛታት ፀላእቲ ህዝቢ ትግራይ  መዳፍዕ ብምትኳስ እዚ ገዳም ጠቕሊሉ ክዓኑን ታሪኩ  ከምዘይ ነበረ ክኾንን ሓሊኖም  መጠነ ሰፊሕ ጉድኣት ከም ዘብፅሑሉ ተገሊፁ ይብል ዜና ሓበሬታን ርክብን ወረዳ አሕፈሮም።
መራሕቲ ሃይማኖትን ኣበዋትን እቲ ገዳም ፣ ናይዚ ገዳም ታሪክ፣ ኣብ ቅዱስ መፅሓፍ ገድሊ እቲ ገዳም  ከም ዝተረኸበ  ካብ ብሉይ ኪዳን ሸሞንተ ዓመት ሒዙ  ከም ዝመፀን ብደብተራ ኦሪት ብዘመነ  የሓ ከም ዝተሰርሐን ምስ ገለፁ ፍሉይ ስሙ ድማ " እምባ ወገር" ከም ዝኾነን እምባ ወገር ማለት ድማ ንብርክት ዝበሉ ዓዲታት ኣብ ሓደ ከም ሓንቲ ዓዲ ይመርሕ ምንባሩን ሓቢሮም።
ነበርትን ኣመንትን ናይቲ ገዳም ብወገኖም ፀላእትና ኣብ ትግራይ ኣይኮነንዶ ሂወት ዘለዎ ፍጡርስ ግኡዝ ነገር እውን ንታሪክ ከይፀንሕ ኣብ ዝሰርሑሉ ግዘ ካብቲ ገዳም ሓሊፋ ኣብ ዝተፈላለዩ ገዛውትን ናውትን ገባር ከቢድ ዕንወት ፈፂሞም እዮም።
ስለዚ ዝዓነዉ ቤተ እምነታትን ገዳማትን ካልኦት በቶም ጀኖሳይድ ዝፈፀሙልና ደመኛታት ኢደይ ኢድካ ኢልና ኣብ ምህናፅ እጃምና ከነወፊ ኢና ይብሉ።
ንሕና ደቂ ትግራይ ግና ሃፍትና እምበር ርእስና ስለ ዘይወሰድዎን ዘየዕነውዎን ምስ ዝተፈላለዩ ተወለድቲ ዓድን ፈተውቲ ዓድን ብምትሕብባር ተሃኒፁ ሙሉእ ንሙሉእ እኳ ናብቲ ዝነበሮ  እንተዘይተመለሰ ንክህነፅ ኣብ ምሽብሻብ ስለንርከብ ምትሕግጋዝ ንፅባሕ ዝበሃል ኣይኮነን ኢሎም ፡፡

ሓፈሻዊ ህንፀቱ ንክጅመር ምስ ኣብ ውሽጢ ዓድን ዝተፈላለዩ ሃገራት ወፃእን ብምርካብ ናብ ከባቢ ሸሞንተ ሚኢቲ ሽሕ ምትእኽኻብ ዝተጀመረ እኳ እንተኾነ ሕጂውን ነዚ ሰናይ ተግባርን ናይ ቅዱስ ሚኪኤል በረከትን ብኣካል ዘይረአዩ ፣ ዘይሰምዑ ፣ ተወለድትን ፈተውትን እዚ ገዳም ብፍልጠቶም ፣ብሓሳቦም፣ ብገንዘቦምን ጉልበቶምን ከምቲ ውሑዳት  ዝጀመርዎ ሓገዞም ከዕዝዙ ብስም ቅዱስ ሚካኤል ገዳም ብምፅዋዕ አመንትን ፈተውትን ቅዱስ ሚካኤል ዝኾንኩም ናብ ዘይሰመዐን ዘይረአየን ንክባፃሕ እትኽእልዎ ኩሉ ክትተሓባበሩና በዚ ኣጋጣሚ ንፅውዕ ክብሉ መልእክቶም ኣመሓላሊፎም፡፡

ትግራይ
18 መስከረም 2016 ዓ/ም
መቐለ
ብተወለድቲ ወረዳ ዓዴት ንፅጉማት ተማሃሮ ዝውዕል ናውቲ ትምህርቲ ተበርኪቱ።
ተወለድቲ ወረዳ ዓዴት ብሰንኪ ኣብ ትግራይ ዝተኣወጀ ጀኖሳይዳዊ ኩናት፣ትምህርቲ ተኣጓጊሉ ድሕሪ ምፅናሕ በታ ተረኺባ ዘላ ጭላንጭል ሰላም፣ ኣብቲ ወረዳ ትምህርቲ ክጅመር ዘኽእል ውሱን እኳ እንተሃለወ ብርክት ዝበሉ ፅጉማት ተምሃሮ ብምህላዎም ሰኣን ናትና ደገፍ ዋላ ሓደ ተምሃራይ ካብ መኣዲ ትምህርቲ ክተርፍ የብሉን ብምባል ሓገዝ ናውቲ ኣበርኪቶም።
ኣይተ ጥላሁን ገ/ሚካኤል ብ667,000 ቅርሺ ዝተዓደጉ ናውቲ ትምህርቲ ከምኡ እውን ፣አይተ እምባየ በርሀ ብ300 ሽሕ ብድምር ናይ 967 ሽሕ ብር ዝዋግኡ ናውቲ ትምህርቲ ንፅጉማት ተምሃሮ ዝውዕል ንቤት ፅሕፈት ትም/ቲ ወረዳ ዓዴት ብተወከልቲ ገብረየሱስ ተስፋይን ኪደና ገ/ሄርን ኣቢሎም ኣረኪቦም።
ሓላፊ ቤት ፅሕፈት ትምህርቲ  ወረዳ ዓዴት መ/ር ደሳለይ እምባየ አብቲ ርኽክብ ስነ ስርዓት ተረኺቦም፦ ብግዱሳት ወገናት ዝተገበረ ሓገዝ ናውቲ ትምህርቲ ንተምሃሮ ቀፃሊ ዘለዎም ተስፋን ናይ ምምሃር ዕድሎምን በሪ ዝኸፍት እዩ ኢሎም።
ኣብ መወዳእታ መ/ር ደሳለይ እምባየ ነዚ ሰናይ ተግባር ተወለድቲ ዓዴትን ፈተውቲ ህዝቢ ትግራይ ዝኾኑ አበርቲዖም ክስርሑን ብፍላይ ድማ ተወለድቲ ዓዴት ናይዞም ክልተ ወገናት ሰናይ ተግባር ብውደበ መልክዕን ማሕበር ፈጢሮምን ንህዝቦምን ንዓዶምን ክሕግዙ ከም ዝግባእ ፀዊዖም።

18 መስከረም 2016 ዓ.ም
መቐለ
ብጊዚያውነት ዝተሃነፁ ክፍልታት መምሃሪ ርኽክብ ተሳሊጡ

 ኣብ ከተማ ሸረ እንዳ ስላሰ ብምኽንያት ኣብ ልዕሊ ህዝቢ ትግራይ ዝተፈፀመ ጆኖሳይዳዊ ኩይናት ተቛሪፁ ዝፀንሐ ከይዲ ምምሃር ምስትምሃር ንምጅማር፣ ኣጋጢሙ ዘሎ ፀገም መምሃሪ ክፍልታት ንምቅላል ብህዝቢ፣መንግስትን ዘይመንግስታውያን ትካላትን ብጊዚያውነት ዘገልግሉ ቆርቆሮን ዳሳትን ርኽክብ ተሳሊጡ ከም ዜና ሓበሬታን ርክብን ከተማ ሽረ እንዳስላሴ።
ሓላፊ ቤት ፅሕፈት ትምህርቲ ሽረ እንዳስላሰ መምህር ገብረመድህን ገብረጀወርጊስ ከም ዝበልዎ ፣እቲ ንምጅማር ትምህርቲ ብምትሕብባር  ህዝብን መንግስትን ተሰሪሖም ዘለው ብቆርቆሮ ዝተሰርሑ መምሀሪ ክፍልታት ንቤት ትምህርቲ ፀሃየ ከምዝተረከቡን  ስሩዕ ግልጋሎት ክህቡ ከም ዝኽሉ ገሊፆም።
ከም "ሴቭ ዘ ችልድረን"ን "ኣይ.ኣር. ሲ"ን ዝበሃሉ ብዘይመንግስታዊ ትካላት ዝተሰርሑ 11 ክፍልታት ብኬንዳ ሰሪሖም ከም ዘረከብዎም እውን ሓቢሮም።
ርእሰ መምህር ቤት ትምህርቲ ፀሃየ መምህር ተኹሉ እስጢፋኖስ ብወገኖም፤ እቲ ዝተረከብዎም መምሀሪ ክፍልታት በቲ ዝተታሓዞ ትልሚ መሰረት ከምዝተሰርሑ  ብምግላፅ ሓገዝ ንዝገበሩ ኣካላት ድማ ኣመስጊኖም።
ኩነታት ምድላዋት መምህራን እንትገልፁ ድማ  ኣብ ምድላው ከም ዘለው ፤ እቶም ዝተረከብዎም መምሀሪ ክፍልታት ድማ ዘለዎም ሸግራቶም ደረጃ ብደረጃ ክነስተኻኽሎም ኢና ኢሎማ።
መምህራን ብወገኖም ስነ ልቦናዊ መሃሲቲ ከምዝበፅሖም ብምሕባር ፤ብምኽንያት ኩናት ተቋሪፁ ዝፀነሐ  ከይዲ ምምሃር ምስትምሃር  ንምምሃርን ድልዋት ኢና ኢሎም።
ወለዲ ተማሃሮ ብወገኖም ፀላእቲ ህዝቢ ትግራይ ኣደንቊሮም ክገዝኡ ድሌት እንተነበሮም ሳላ ሓድነትናን ፅኑዕ ቃልስናን ድማ ዳግም ንምጅማር ትምህምቲ ምብቃዕና ሕጉሳት ምዃኖም ብምሕባር፣ካብኦም ዘድሊ ኩሉ መዳይ ሓገዝ ከምዝገብሩ ሓቢሮም።
ይኹንምበር ኣብታ ቤት ትምህርቲ ሕዚውን ሕፅረት ወናብርን ቤተ መናፅህን ከምዘለው ዝገለፁ እንትኾን፣እቶም ፀገማት ብከይዲ ከም ዝፍትሑ ኣብቲ እዋን ከምዝተገለፀ  እውን ተሓቢሩ ኣሎ።

ትግራይ
18 መስከረም 2016 ዓ/ም
መቐለ
ትካል ምግባረ ሰናይ ሙሉ ሃይለስላሰ ኣብ ትሕቲ ማሕበር ምትሕግጋዝ ኪዳና ምህረት ዓዲግራት ንዝርከቡ ቁጠባዊ ዓቕሚ ዘይብሎም ወገናት እንግዶት ምሳሕ ኣሳሊጡ።
ኣቦ መንበር ማሕበር ምትሕግጋዝ ኪዳናምህረት ዓዲግራት ኣይተ ኣብርሃም ገብረኣነንያ ትካል ምግባረ ሰናይ ሙሉ ሃይለስላሰ ብምኽንያት በዓል መስቀል ንልዕሊ 300 ኣብ ሕዱር ፀገም ዝርከቡ ወገናት እንግዶት ምሳሕ ከምዝገበረሎም ሓቢሮም ይብል ካብ  ጉዳያት ኮሙዩኒኬሽን ዞባ ምብራቕ ትግራይ ዝመፀና ዜና።
ማሕበር ምትሕግጋዝ ኪዳናምህረት ካብ 2012ዓ/ም ጀሚሩ ማሕበረሰባዊ ፀገማት ኣብ ምቕራፍ ወሳናይ ግደ እናበርከተት ዝመፀት ኮይና ንልዕሊ ሓደ ዓመት ድማ ን150 መጥበውቲ ኣዴታት:ሓብሓቢ ኣልባ ህፃናትን ኣረጋውያንን ኣብ ጎደና ናይ ቁርሲ ፕሮግራም እናአንገደት ከም ዝመፀት እቶም ኣቦ መንበር ወሲኾም ኣረዲኦም።
ኣብቲ ስነስርዓት እንግዶት ዝተረኸቡ ወገናት ድማ በቲ ተግባር ከምዝተሓጎሱን ከምዚ ዓይነት ቅዱስ ተግባር ተጠናኺሩ ክቕፅልን ካልኦት እውን ኣሰሮም ክኽተሉ ተላብዮም።

ትግራይ
18 መስከረም 2016 ዓ.ም
መቐለ
ሊቀ ጳጳስ ብፁእ ኣቡነ ኣረጋዊ በዓል መስቀል 2016 ዓ.ም ኣብ ዓዲ ግራት እንትበዓል መልእኽቲ እንኳዕ ኣብፀሐኩም ንኣመንቲ ሃይማኖት ክርስትና ኣመሓላሊፎም።
ኣስዒቦም ህዝቢ ትግራ ብሰንኪ ፀላእቲ ከቢድ ዓፀቦ ከምዝበፅሖን ንሰለስተ ዓመታት ተበታቲንና ምፅናሕናን ድሕሪ ምግላፅ፣ ሕዚ ብውሱን ዋላ እንተኾነ ተኣኻኺብና ኣለና።
ስለዚ እታ ዝተረኸበት ሰላም ኣፅኒዕና ብምሓዝ ቀፃሊት ንክትኸውን ተሳትፎ ኩልና ይሓትት ኢሎም።
ኣስዒቦም፣ ነኽብሮ ዘለና በዓል መስቀል ኣብ ፀገምን መከራን እኳ እንተኾነ መስዋእትነት ዝተኸፈሎ ሰላም ንከይዝረግ ቤተ ክርስትያን ተዋህዶ ሃይማኖት ክርስትና ትፅውዕ ኢሎም።
ፕረዚዳንት ጊዝያዊ ምምሕዳር ትግራይ ኣይተ ጌታቸው ረዳ ብወገኖም፣ ብዝኸፈልናዮ መስዋእቲ ዋላ እንተሓዘንና ዘሐብን ብምዃኑ ድማ ዝረኸብናዮ ሰላም ብምዕቃብ እንርበሐሉ ክኸውን ኣለዎ ምስ በሉ፣ሎሚ ኣብ ዓጋመ ነኽብሮ ዘለና በዓል መስቀል ሃይማኖታዊ ትሕዝትኡ እኳ ዝዓዘዘ እንተኾነ ሰላምና እናስፋሕና ወገናትና ናብ መረበቶም ንምምላስ ንሰርሐሉ ክኸውን ኣለዎ ኢሎም።
ነበርቲ ከተማ ዓዲ ግራት ብግደኦም፣በዓል መስቀል ብድምቀት ብነኽብሮ ካብ ውሉድ ወለዶ ንምስግጋር እንትኸውን ዝተረኸበ ሰላም ዓቂብና ፀገማት ኣብ ምቅላል እናተሓጋገዝናን እንተይተሰኮንናን ከተማና ኣብ ምልማዕ ኣብዚ በዓል ቃልና ብምሕዳስ ክንንቀሳቐስ ኣለና ይብሉ።

ትግራይ
17 መስከረም 2016 ዓ.ም
መቐለ
ኣከባብራ በዓል መስቀል 2016 ዓ.ም ኣብ ከተማ ኣክሱም 
----
ኣብ ከተማ ኣኽሱም በዓል መስቀል ኢየሱስ ክርስቶስ ብዝተፈላለዩ ሃይማኖታዊ ስነ ስርዓት ተኸቢሩ።
ኣብቲ ብሊቃዉንቲ ርእሰ ኣድባራት ወገዳማት ኣኽሱም ፅዮን እናተመርሐ ዝተኸበረ በዓል መስቀል ኢየሱስ ክርስቶስ ካብ ዝተፈላለዩ ከባቢታት ዝመፁ ኣጋይሽን ኣመንትን ተረኺቦም።
(ፍልፍል፦ቴሌቪዥን ትግራይ)

ትግራይ
17 መስከረም 2016 ዓ.ም
መቐለ
ብመስዋእቲ ዝተረኽበ ተነፃፃሪ ሰላም ብምዕቃብ ኣብ መሰረታዊ ጠለባት ህዝቢ ትግራይ ብዕቱብ ክንሰርሕና ኢና ክብሉ  ፕረዚደንት ግዝያዊ ምምሕዳር ትግራይ ኣይተ ጌታቸው ረዳ ገሊፆም።
ብብርኪ ክልል ኣብ ኣብ ከተማ ዓዲግራት ኣብ ዝተኸበረ በዓል መስቀል ተረኺቦም መልእኽቲ እንኳዕ ኣብፀሐኩም ዘመሓላለፉ ፕረዚደንት ግዝያዊ ምምሕዳር ትግራይ ኣይተ ጌታቸው ረዳ ከም ዝገለፅዎ ህዝቢ ዓጋመ መርኣያ ፅንዓትን ልግሲን እዩ ብምባል ተመዛበልቲ ኣብ ምሕብሓብ ንዘርእዮ ዘሎ ዕዙዝ ግደ ንኢዶም ይብል ጉዳያት ኮሙዩኒኬሽን ዞባ ምብራቕ ትግራይ ዝለኣኸልና ዜና።
ቀፃሊ ህልውና ህዝቢ  ትግራይ ውሑስ ብምግባር  ብመሰረት ክታም ውዕሊ ፕሪቶርያ ተመዛበልቲ ናብ መረበቶም ክምለሱ ኣብ ምስራሕ ከምዝርከቡ ብምሕባር ነቲ ብመስዋእቲ ዝተረኽበ ኣንፃራዊ ሰላም  ብምዕቃብ መሰረታዊ ድሌታት ህዝቢ ንምምላእ ከምዝሰርሑን ኣብ ዝቕፅል ሰሙን ድማ መርድእ ሰማእታት ዕላዊ ከምዝግበር ሓቢሮም።
ሊቀ ጳጳስ ሃገረ ስብከት ዞባ ምብራቕ ትግራይ ኣቡነ መርሃ ክርስቶስ ብወገኖም መስቀል ካብ ርሑቕን ቀረባን ንዝመፀ ተሳታፋይ ናይ እንኳዕ ደሓን መፃእኹም መልእኽቲ ኣመሓላሊፎም።
ከንቲባ ምምሕዳር ከተማ ዓዲግራት ኣይተ ሰለሞን ሓጎስ ኣብቲ በዓል ኣብ ዘሕለፍዎ መልእኽቲ በዓል መስቀል ብዝነበረ ኲናት ብድምቀት ከይተኸበረ ከምዝፀንሐን ከተማ ዓዲግራት ድማ ሰፊሕ ኣማራፅታት ኢንቨስትመንት ዝወነነት ከተማ ንምግባር ንሰርሕ ኣለና ክብሉ ገሊፆም።
ኣብ መወዳእታ ንድምቀት በዓል መስቀል እጃሞም ንዘበርከቱ ኣካላት ሽልማት ከምዝተበርከተ እውን ተገሊፁ እዩ።
ቤት ፅሕፈት ጉዳያት ኮሙኒኬሽን ትግራይ
17 መስከረም 2016 ዓ.ም
መቐለ
ኣብ ከተማ ሸረ እንዳ ሰላሰ ባዓል መስቀል ብዝላዓለ ድምቀት ተኸቢሩ

ሎሚ 17 መሰከረም 2016 ዓ.ም ኣብ ከተማ ሸረ እንዳስላሰ በዓል መስቀል ብድሙቅ ኣገባብ ተኸቢሩ ይብል ናብ

ትግራይ ዝተልኣኸ ዜና፣ ሓበሬታን ርክብን እቲ ከተማ።
ኣብቲ በዓል ተረኺቦም መግለፂ ዝሃቡ ኣቡነ ጴጥሮሰ ሊቀ ጳጳስ ሃገረ ሰብከት ዞባ ሰሜን ምዕራብ ከምኡ እውን ነብርኢድ ተስፋይ ተወልደ ዋና ሰራሕ መካየዲ ዞባ ሰሜን ምዕራብ እቲ ሎሚ ዓመት ዝኽበር ዘሎ በዓል መስቀል ዋላ ሙሉእ ሰላም ተረኺቡ ኣብ መላእ ትግራይ ኣይበዓል፣ ካብ ዝሓለፈ ዓመት ብውሱን መልክዕ ኣብ ፀባብ ሰላም ኮይንና ነኽብር ኣለና ምስበሉ፣ ቀፃሊ ዓመት መላእ ትግራይ ሓራ ኮይኑ ኣዝዩ ብዝደመቀ እነኽብሮ በዓል ክኸውን ንምነ ኢሎም።
ካብ  ምምሕዳር ከተማ ሸረ ተወካሊት ወ/ሮ ማሾ ኣብራሃ ከም ዝበለኦ ሕዚ ውን ኣብ ፀገም ኮይንና ህዝብና ኣብ ጥሜትን ዓፀቦን ኮይኑ ኢና ነብዕሎ ዘለና።
እዚ ተረኺቡ ዘሎ ሃዋህው ሰላም ተጠናኺሩ ክቅፅል ናይ ኩሉ ትግራዋይ ሓላፍነት እዩ ኢለን።
ባዓል መስቀል ብሰላም ይኽበር ከምዘሎ ኣካላት ፀፅታ ምግላፆም እውን ተሓቢሩ ኣሎ።

ትግራይ
17 መስከረም 2016 ዓ.ም
መቐለ
በዓል መስቀል ኣብ ከተማ ማይጨው ብድምቀት እናተኸበረ እዩ

በዓል መስቀል 2016 ዓ.ም ኣብ ከተማ ማይጨው ሃይማኖታዊን ባህላዊን ትሕዝቶኡ ሓሊዩ ብድሙቕ ኣገባብ ይኽበር ከምዘሎ ጉዳያት ኮሙዩኒኬሽን ዞባ ደቡብ ትግራይ ሓቢሩ ፡፡  

ኣብቲ በዓል ዝተረኸቡ ኣብ መንበረ ሰላማ ካሳቴ ብርሃን ላዕላዋይ ቤተ ክህነት ተዋህዶ ኦርቶዶክስ ትግራይ ሊቀ ጳጳስ ዞባ ደቡብ ትግራይ ብፁእ ኣቡነ ሊባኖስ ናይ ሎሚ ዓመት በዓል መስቀል ንህዝቢ ትግራይን ንመላእ ሰዓብቲ እምነት ክርስትናን ብትሕዝትኡ ኣዝዩ ዝተፈለየ ኮይኑ ህዝብና ገጢምዎ ካብ ዝነበረ ሓሳርን መከራን ብውስኑ ተላቒቁ ሳላ ዝተረከበ ኣንፃራዊ ሰላም እንሆ ሎሚ እዚ ብዓል ብድሙቕ ኣገባብ ሃይማኖታዊ ትሕዝቱኡ ሓሊዩ እናተኸበረ ስለዝኾነ ኹሉኹም ኣመንቲ እንኳዕ ደስ በለኩም ድሕሪ ምባል ሐዚ እውን እንተኾነ ካብ መረበቶም ዝተፈናቐሉን ኣብ ፀገም ዘለውን ህዝብና ናብ ንቡር ህይወቶም ንክምለሱ ምስ እግዚኣብሄር ፍቓድ  ዝምልከቶ ኣካል ብዕቱብ ክስራሕ ከምዝግባእ መልእኽቶም ገሊፆም ፡፡

ምክትል ከንቲባ ከተማ ማይጨው ወ/ሮ ፅጋባ ከበደ ብወገነን ብዓል መስቀለ 2016 ዓ/ም እንተነኽብር ብርክት ዝበሉ ካብ መረበቶም ዝተፈናቀሉ ህዝብና ናብ መረበቶም ንክምለሱን ግዝኣታዊ ሓድነት ትግራይ ብሕገ-መንግስቲ መሰረት ናብ ንቡር ንክምለስን በቲ ተጀሚሩ ዘሎ ሰላማዊ ቃልሲ ንክፍፀም ድሕሪ ምግላፅ ንኹሎም ሰዓብቲ እምነት ክርስትናን ንመላእ ነበርቲ ከተማ ማይጨዉን ንጅግና ሰራዊት ትግራይን ናይ እንኳዕ ኣብፀኩም መልእኽተን ኣመሓላሊፈን፡፡

መተሓባበሪት ባህሊን ቱሪዝምን ከተማ ማይጨዉ ወ/ሮ ኮማዒስ ገ/ሃንስ ብወገነን በዓል ጥምቀት ኣብ ዩኒስኮ ካብ ዝተመዝገበ ልዕሊ ዓሰርተ ዓመታት ዘቁፀረ ኾይኑ ኣብ ከተማና ደማ ንብርክት ዝበሉ ዓመታት እናተኸበረ ከምዝመፀን ናይ ሎሚ በዓል መስቀል ደማ ብምትሕብባር ባህልን ቱሪዝምን ከተማና ምስ ኣርባዕትአን ኣድባራት ብሓባር ብምዃን ካብ ዋዜማኡ ኣትሕዙ ብብፁእ ኣቦና ቡራኬን ፀሎትን ከም ዝተኸበረን ነበርቲ ከተማና ኣብ ምኽባር ዓበይቲ በዓላት ከምቲ ልሙድ ሐዚ ዉን ብሰላማዊ መንገዲን ሃይማኖታዊ ትሕዝቶኡን ሓልዩ ንክኽበርንዝገበሮ ኣስተዋፅኦ ኣመስጊነን፡፡

ትግራይ
17 መስከረም 2016  ዓ.ም
መቐለ
ንመላእ ሰዓብቲ እምነት ክርስትና እንኳዕ  ንበዓል መስቀል 2016 ዓ.ም ብሰላም ኣብፀሐኩም ኣብፀሐና።
ርሑስ በዓል መስቀል

ትግራይ
17 መስከረም 2016 ዓ.ም
መቐለ
ሎሚ 16 መስከረም 2016 ዓ.ም በዓል መስቀል ኣብ ጎቦ ጮምዓ ብክብ ዝበለ ኣገባብ እንትበዓል ዝተረኸቡ ፕረዚዳንት ጊዝያዊ ምምሕዳር ትግራይ ኣይተ ጌታቸው ረዳ ከምዝበልዎ፣በዓል መስቀል ሎሚ ዓመት ነኽብሮ ዘለና ኣብ ፀበባ ኾይና ኢና።
ምእንተ ክብሪ ዓዶም ክብሉ ህይወቶም ንዘወፈዩ  ጀጋኑ ደቂ ህዝቢ ብሄራዊ ሓዘን ንምእዋጅ ኣብ ንሸባሸበሉ ኩነታት ኮይንና እውን ኢና።
ጎቦ ጮምዓን ኻልኦት ጀጋኑና ዝወደቑሎም ጎቦታት ድማ ክለምዑ ኣለዎም።
ብካልእ ገፅ ኣብ ትሕቲ ፀላኢ ወዲቖም ዘለዉ ከባብታት ትግራይ ብምምላስ ተመዛበልቲ ወገናት ናብ መረበቶም ንምምላስ ኣብ ንገብሮ ኩለ መዳይ ምንቅስቓሳት ኾይንና ናይ ህዝብና ዓቕሚ ተጠቒምና እውን ህዝብና ናብ ንቡር ዘይንመልሰሉ ዝኾነ ምኽንያት የለን ኢሎም።
ከንቲባ ከተማ መቐለ ኣይተ ይትባረክ ኣምሃ ብግደኦም፣ ጎቦ ጮምዓ ብምልማዕ ንዕድል ስራሕ ፈጠራ መናእሰይ ዝለዓለ ግደ ከምዘለዎ ብምሕባር፣ እዙይ ንምትግባር ድማ ብትኹረት ምስራሕ ከምዘድሊ ኣብሪሆም።
ኣብ ዝሓለፉ ዓመታት ብምኽንያት ሓይልታት ፅንተት መራሕቲ ሃይማኖት ኮነ ሃይማኖታዊ በዓላት ንምኽባር ጥጡሕ ባይታ ከም ዘይነበረ ዝሓበሩ ኣይተ ይባረክት፣ሕዚ ተረኺቡ ዘሎ ተነፃፃሪ ሰላም ተጠቒምና ነዚ ክቡር በዓል ንምኽባር በቒዕና ኣለና፣ እዙይ ማለት ግና ህዝብና ሕዚ እውን መሊኡ እግሪ ኣብ ዘይተኸለሉ፣  ወገናትና ኣብ ዝተመዛበሉሉን መሬትና ኣብ ኢድ ፀላእቲ ኣብ ዘለሉን ኾይንና  ኢና ነኽብሮ ዘለና ዝበሉ እቶም ከንቲባ፣ እቲ ዘሎ ውሱን ሃዋህው ሰላም ብምጥቃም ድማ ኩሉ ሰብ ናብ ልምዓት ክወፍርን ከም ከተማ መቐለ ስርዓት ንግዲ ብምትዕርራይ ዳግም ኣብ ምህናፅ ጠንኪርና ክንሰርሕ ኢና ድሕሪ ምባል፣ ህዝቢ  ኣብ ጎኒ ጊዚያዊ ምምሕዳር መንግስቲ ትግራይ ክኸውን ፀዊዖም።

ትግራይ
16 መስከረም 2016 ዓ.ም
መቐለ
ስነ ስርዓት ክብረ ብዓል መስቀል ኣብ ጎቦ ጮምዓ መቐለ፣ ንሊቀ ጳጳስ ሃገረ ስብከት ከተማ መቐለ ኣቡነ ኢሳያስ ሓዊሱ መራሕቲ ሃይማኖት፣ንፕረዚደንት ጊዚያዊ ምምሕዳር ትግራይ ኣይተ ጌታቸው ረዳ ሓዊሱ ላዕለዎት ኣመራርሓ ጊዚያዊ ምምሕዳር ትግራይ፣ዓበይቲ ዓድን ካልኦት ዕዱማት ኣጋይሽን ኣብ ዝተረኸብሉ ሃይማኖታዊ ትሕዝትኡ ገላፂ ብዝኾነ መልክዑ ብድሙቕ ኩነታት ይኽበር ኣሎ።

ትግራይ
16 መስከረም 2016 ዓ.ም
            መቐለ
ኣብ ከተማ ዓዲ ግራት፣  ማእኸል ፒያሳ  _ እንዳስላሴ  ኣርባዕተ ኪሎ ሜትሮ ዝሸፈነ ዓብዪ ጉያ በዓል መስቀል ዓጋመ ይሳለጥ ኣሎ።
እቲ ጉያ ብከንቲባ ከተማ ዓዲግራት ኣይተ ሰለሞን ሓጎስ፥ ኣትሌት ፌደረሽን ከተማ ኣዲስ ኣበባ ቢንያም ምሩፅ ይፍጠር፣ ኣትሌት የማነ ፀጋይን ካልኦት ኣመራርሓ ጊዚያዊ መንግስትን ማሕበር ዓጋመን ተጀሚሩ።

ትግራይ
16 መስከረም 2016 ዓ/ም
መቐለ
ንመላእ ሰዓብቲ እምነት ምስልምና እንኳዕ  ንመበል 1498  በዓል መዉሊድ ነብዩ መሓመድ  ኣብፀሐኩም ኣብፀሐና።
ዒድ ሙባረክ

ትግራይ
16 መስከረም 2016 ዓ/ም
መቐለ
በዓል መስቀል ኣብ ዓጋመ ስነ-ስርዓት ዓኾዓኾዃይ 

ሎሚ ወጋሕታ ኣብ ሜዳ ባዓቲ ማይ መሳኑ ስነ-ስርዓት ዓኾዓኾዃይ ተሳሊጡ።
ኣብዚ ስነ ስርዓት ሓላፊ ባህልን ቱሪዝምን ዶ/ር ኣፅብሃ ገብረእግዚኣብሄር ሓዊሱ ላዕለዎት ሰበ-ስልጣን ግዚያዊ ምምሕዳር መንግስቲ፥ዓበይቲ ዓድን ዳያስፖራ ደቂ ትግራይን ተረኺቦም።

ትግራይ
15 መስከረም 2016 ዓ/ም
መቐለ
በዓል ሃፍቲ ዘርኡ ገብረሊባኖስ፣ኣብ ከተማ ዓዲግራት ንዝርከቡ ካብ ዝተፈላለዩ ክፋላት ትግራይ ዝተመዛበሉ  ወገናት ልዕሊ 1 ሚልዮን ብር ብምስላዕ ናይ ምሳሕ እንግዶት ኣበርኪቶም።
ተወካሊ ቢዝነስ ግሩብ ዘርኡ ገብረሊባኖስ ኣይተ ሰዓረ መዝገቦ ከም ዝገለፅዎ እቶም በዓል ሃፍቲ ብምኽንያት በዓል መስቀል  1ሚልዮንን 50ሸሕን ወፃኢ ብምግባር ን4000 ተመዛበልቲ ወገናት ናይ ምሳሕ እንግዶት ከም ዘበርከቱ ሓቢሮም ይብል ኣብ ማሕበራዊ ገፅ ጉዳያት ኮሙዩኒኬሽን ዞባ ምብራቕ ትግራይ ዝረኸብናዮ ዜና።
እቶም በዓል ሃብቲ ካብ ግዜ ለበዳ ቫይሮስ ኮሮና ጀሚሮም ዝተፈላለዩ ማሕበራዊ ፀገማት ማሕበረሰብ ኣብ ምቅላል ዝንኣድ ግደ እናበርከቱ ዝመፁ በዓል ሃፍቲ እዮም ክብሉ እውን ኣይተ ሰዓረ ወሲኾም ኣረዲኦም።
ኣብቲ እንግዶት ምሳሕ  ተረኺቦም መልእኽቲ ዘሕለፉ ምክትል ዋና ኣማሓዳሪ ዞባ ምብራቕ ትግራይ ኣይተ ገብረ ካሕሳይ  በቶም በፍል ሃፍቲ ዝተገብረ   እወንታዊ ተግባር ብምምስጋን ህዝብና መረበቱ ለቒቑ ካብ ዝፀንሕ ኣስታት ሰለስተ ዓመታት ኣቑፂሩ ኣሎ።
ብመሰረት ውዕሊ ፕሪቶርያ ድማ እቲ ፎቖዶ ፀሓይን ቁርን ይንገላታዕ ዘሎ ህዝቢ ናብ መረበቱ ንክምለስ ግዝያዊ ምምሕዳር ትግራይ ኣብ ምስራሕ ከም ዝርከብ ገሊፆም።
ተመዛበልቲ ብወገኖም ነቲ ድጋፍ ብምንኣድ ዝምልከቶ ኣካል ናብ መረበቶም ክምልሶምን ክታም ስምምዕነት ፕሪቶርያ  ናብ ባይታ ወሪዱ ንኽትግበር ተላብዮም፤

 በዓል ሃፍቲ ዘርኡ ገብረሊባኖስ ሰናይ ተግባር ብምፍፃም ኣብ ቀረባ እዋን ኣብ ደቡብ ኣፍሪካ ካብ ዝርከብ ዩኒቨርሲቲ ወልድዮስ ክብሪ ዶክትሬት ከም ዝተቐበሉ ይዝከር።

ትግራይ
15 መስከረም 2016 ዓ.ም
መቐለ
ባህላዊ ክብርታቱ ከይተበረዘ ዝሳለጥ ዘሎ ፅምብል መስቀል ኣብ ወረዳ ኢሮብ ጣብያ ሓረዘ ከባብታት ዮሃደጋ ብኽፋል፦

15 መስከረም 2016 ዓ.ም
ጉዳያት ኮሙዩኒኬሽን  ዞባ ምብራቕ ትግራይ
ከይዲ ምምሃር ምስትምሃር ዘበነ ትምህርቲ 2016 ዓ.ም ወረዳ ላዕላይ ማይጨው ተጀሚሩ።
ከይዲ ምምሃር ምስትምሃር ዘበነ ትምህርቲ 2016 ዓ.ም ወረዳ ላዕላይ ማይጨው እንትጅመር፣ ተወለድትን ፈተውትን ወረዳ ላዕላይ ማይጨው ጣብያ ደብረቃል ነባርነቶም ኣብ ኣውስትራልያ ዝኾኑ ንፅጉማት ተምሃሮ 1ይን 2ይ ብርኪ ኣብያተ ትምህርቲ እቲ ጣብያ ሓገዝ ናውቲ ትምህርቲ ኣበርኪቶም።
ሎሚ ተወለድትን ፈተውትን ወረዳ ላዕላይ ማይጨው ጣብያ ደብረቃል ነባርነቶም ኣብ ኣውስትራልያ ዝኾኑ ኣይተ ንጉሰ ተስፋይ ወለንችአል ምስ ሰድርኦም፣ኣይተ መኮነን ተኽሉ ምስ ስድረኦም፣ ኣይተ ብርሃነ ታደሰ ምስ ስድኦም፣ መምህር ኪዳነ ወልደጀወርግስ ብሓባር 422 ሽሕ ቅርሺ ዋግኦም ናውቲ ትምህርትን 10 ኩዓሳሱን ን1ይን 2ይ ብርኪ ኣብያተ ትምህርቲ ጣብያ ደብረ ቃል ከም ዘበርከቱ ኣይተ ሹሻይ ተስፋይ ተወካሊ እቶም ገበርቲ ሰናይ ሓቢሮም።
ኣብቲ መድረኽ ዝተረኸቡ ሓላፊ ቤት ፅሕፈት ትምህርቲ ወረዳ ላዕላይ ማይጨው ኣይተ ግደይ ደሰታ ከምዝበሉዎ፣ ኣብ ዘበነ ትምህርቲ 2016 ዓ.ም ልዕሊ 18 ሽሕን 230 ተምሃሮ ከቲቶም ክመሃሩ ትልሚ ተታሒዙ ይስራሕ ከምዘሎ ምስ ሓበሩ፣ እዞም ተወለድትን ፈተውትን ጣብያ ደብረ ቃል ገይሮምዎ ዘለው ሓገዝ፣ ተምሃሮ ተስፋ ገይሮም ናብ ትምህርቶም ክሓስቡን ነቲ ፀላእትና ካብ መኣዲ ትምህርቲ ወፃኢ ገይሮም ክንድንቁር ዝፈረዱልና ድማ ንዕኡ ረሲዕና ንትምህርትና ክንሓስብ ዝገብር ስለዝኾነ ክነምስግኖም ይግባእ፤ መምህራን ድማ ደኺሙና ሰልችዩና ከይበልኩም ተምሃሮኹም ክትሃንፁ ከም ወረዳ ትፅቢት ንገብር ኢሎም።
ኣማሓዳሪ እቲ ጣብያ ተጋዳላይ ሃይለስላሴ የውሃንሰ ብወገኖም ነቶም ዝሓገዙ ምስ ኣመስገኑ ተምሃሮ እቲ ዝተገበረ ሓገዝ ብኣግባቡ ክትጥቀምሉን ወለዲ እውን ደቅኹም ክትከታተሉ፣ ክትመኽሩ፣ ብቐፃልነት እዚ ሓገዝ ከይፍለየና እንተደሊኹም ኩሉ ካብ ህዝብና ትፅቢት ዝግበረሉ ኩሉ ክንፍፅም ድልዋት እንተኾይንና እዩ ድሕሪ ምባል፣ኣብ መወዳእታ ናይዞም ወገናት ኣሰር ካልኦት እውን ክስዕብዎ ይግባእ፤ከምዚ ተተሓጋጊዝና እዩ ካብዚ ፀገም ክንወፅ እንኽእል ኢሎም።
ርእሰ መምህር ሙሉእ 1ይ ብርኪ ደብረ ቃል መምህር በሪሁ ዘሞ ነቲ ንተምሃሮና ዝተገበረ ሓገዝ የመስግን ኣብ ቤት ትምህርትና ዝተፈላለዩ ፕሮጀክትታት ኣትሌቲክስ፣ ኩዕሶ መርበብን ኩዕሶ እግርን ኣለውና ነዚኦም ምሕጋዝ እውን ተምሃሮና ብኩለ መዳይ ንቑሓትን ተወዳደርትን ስለዝገብር ክትሕግዙና ፃውዒትና ነቕርብ ኢሎም።
እቶም ሓገዝ ዝተገበረሎም ተምሃሮ እውን ተምሂርና ፅባሕ ናይዞም ግዱሳት ሓገዝትና ፃማ ብትምህርትና ነፊዕና ትግራይ ምህናፅ ስለዝኾነ ዝሃቡና ምኽሪ ተቐቢልና ኣብ መወዳእታ ከነብፅሖን ተማሂርና ብራኸ ትግራይ ንምግሃድ ቀትርን ለይትን ክንፅዕር ኢና ኢሎም፤ ይብል ዜና ሓበሬታን ርክብን ወረዳ ላዕላይ ማይጨው።

ትግራይ
14 መስከረም 2016 ዓ.ም
መቐለ
ብሰንኪ ኲናት ዝዓነዉ ተፈጥሮኣውን ሰብ ሰራሕን ሓድግታት ንምሕዋይ ኣበርቲዑ ከም ዝሰርሕ ዩኒቨርሲቲ ዓዲግራት ኣፍሊጡ።
ፕረዚደንት ዩኒቨርሲቲ ዓዲግራት ዛይድ ነጋሽ (ዶ/ር) ኣብ ዙርያ ዕንወትን ዳግመ ሕውየትን ሓድግታት ኣመልኪቶም ንጉዳያት ኮሙዩኒኬሽን ዞባ ምብራቕ ትግራይ ኣብ ዝሃብዎ መብርሂ፤ ኣብቶም ዝሓለፉ ክልተ ዓመታት ኣብ ሓድግታት ትግራይ ማእለያ ዘይብሉ ጉሕለትን ዕንወትን ከም ዝተፈፀመ ብምግላፅ ዓውዲ ኢንዳስትሪ ቱሪዝምን ኣርኪኦሎጂን ንክብርኽ ግደኦም ከምዘበርክቱ ኣረጋጊፆም።
ሓላፊ ቢሮ ባህልን ቱሪዝምን ትግራይ ኣፅብሃ ገብረእግዚኣብሄር (ዶ/ር)  ፍልፍል መንነት ዝኾኑ ዝድህሰሱን ዘይድህሰሱን ሓድግታት ኣብ ምዕቃብ ልዑል እጃም ኣለዎ ድሕሪ ምባል፤ ኣብ ኣርባዕቲኦም ዩኒቨርስቲታት ትግራይ ዘሎ ውህሉል ዓቕሚ ብምጥቃም ፀጋታት ቱሪዝም ናብ ረብሓ ኣብ ምቕያር ብዕቱብ ክንሰርሕ ኢና ኢሎም።
ኣብ ዩኒቨርሲቲ ዓዲግራት ሓላፊ ክፍሊ ትምህርቲ ኣርኪኦሎጂ ኣይተ ሃይላይ ኣፅብሃ ብወገኖም ዓለም ለኸ ስምምዕነት  ኣተሓሕዛ ሓድግታት ኣመልኪቱ  ቅድሚ ኲናት ኣብ እዋን ኲናትን ድሕሪ ኲናትን መበገሲ ገይሮም ኣብ ዓውዲ ቱሪዝምን ኣርኪኦሎጂን ብዝነጥፉ ብናይ ውሽጢ ዓድን ወፃእን ምሁራን መፅናዕታዊ ፅሑፍ ከም ዝቐረበን ንሕውየት ሓድግታት ትግራይ እቲ ዩኒቨርሲቲ ካብ መፅናዕቲ ዝብገስ ዕማም ከም ዝፍፅም ኣረዲኦም።
እዚ ዝተገለፀ ብኣሰናዳእነት ዩኒቨርሲቲ ዓዲግራት ኣብ ዝተኻየደ  መበል 6ይ ዓመት ዓለም ለኸ ኮንፈረንስ ምዕቃብ ሓድግታት እዩ።

ትግራይ
14 መስከረም 2016 ዓ.ም
መቐለ
ኣብ ወረዳ ኣሕፈሮም ኣብ ስራሕቲ ምሕዋይ ሃፍቲ ተፈጥሮ ዝጠመተ ዑደት ተሳሊጡ

ኣብ ወረዳ ኣሕፈሮም ስራሕቲ ሓለዋ ደኒ ብምጥንኻርን ብምክንኻንን ኣብ ምሕዋይ ሃፍቲ ተፈጥሮ ርኡይ ለውጢ ክመፅእ ምስራሕ ንፅባሕ ዘይበሃል ጉዳይ ከምዝኾነ ብምትሕብባር "ሬድ ፕላስ" ኣብ ዝተሳለጠ ዑደት ተሓቢሩ፡፡
 
 ኣብቲ ወረዳ ጣብያ ሰፍኦን ጣብያ ዕዳጋ ዓርብን ኣመራርሓ ወረዳ፣ ተወከልቲ ዓቀብቲ ሕጊ፣ኣዘዝቲ ፖሊስ ወረዳ፣ ቤት ፍርዲ ወረዳ ፣ ፀፅታ ወረዳ፣ ኣመራርሓ ኣብያተ ምኽርን ካልኦት ሰብ ሞያ ሃብቲ ተፈጥሮን ኣብ ዝተረኸብዎ ብምትሕብባር "ሬድ ፕላስ" ኣብ ስራሕቲ ደኒ ዑደት ከም ዝተሳለጠ  ተሓቢሩ፡፡

 መተሓባበሪ ሬድ ፕላስ  ተጋዳላይ ሃይለ ገብረ ዮሱስን በዓል ሞያ ማሕበረ- ቁጠባ ሬድ ፕላስ ኣይተ ብርሃነ ወልደ ማርያምን ብሓባር ከም ዝበልዎ፣ ሬድ ፕላስ ኣብ ምሕዋይ ተፈጥሮ ማለት ሃገር ቦቆል ተኽልታትን  ተኽልታትን ወፃእን ብምትካል ፣እንስሳ ብምርባሕን ካልኦት ስራሕቲ ልምዓት ብርክት ንዝበሉ ዓማውቲ ፅቡቕ ስራሕ እናሰርሐ ከም ዝመፀ ብምሕባር ፤ ሓይልታት ፅንተት ግና ኣብ ተፈጥሮን  እንስሳን እውን ብልክዕ ከምቲ ኣብ ህዝብና መጠነ ሰፊሕ ብርሰት ዝበፅሐ ኣብ ደኒታት እውን ከም ዝብፅሑ ኣብሪሆም፡፡

 ድሕሪ ናይ ደኒ ዋዕላና እተን ዝሐሻን ዝበረሳን ፈላሊና ብምፅናዕን ሓለውቲ ብምምዳብን ተመኩሮ ካብ ጣብያ ናብ ጣብያ እናጋፋሕናን ንርከብ ክብሉ እውን ገሊፆም፡፡

ዋና አማሓዳሪ ወረዳ አሕፈሮም ኣይተ ሓየሎም  ገብረፃድቃንን ምክትል ዋና ኣማሓዳርን ሓላፊ  ቤት ፅሕፈት ዘፈር ቁጠባ ወረዳ ኣሕፈሮም ኢንጅነር ሙሉጌታ ታረቀን ብሓባር ከም ዝገለፅዎ፣ ሬድ ፕላስ ካብ ክልል ክሳብ ወረዳ ብምንባብ ብሰብ ሞያ ፣ ብበጀትን ብናውትን ብርክት ዝበሉ ስራሕቲ ምሕዋይ ተፈጥሮን ምርባሕ እንስሳን  ኣብቲ ወረዳ ተሰሪሑ ውፅኢት ከምዘርኣየ ብምሕባር፤ እቲ ዝተመዝገበ ውፅኢት ድማ ብሰንኪ ኣብ ትግራይ ዝተኻየደ ዘርኢ ምፅናት ኲናት ንድሕሪት ክንምለስን ክንበርስን ተሰሪሑ እዩ ኢሎም፡፡

 ይኹን እምበር እቶም ዝተቓፀሉን ዝጠፍኡን ደኒታትናን እንስሳናን  ብቀጥታ ይኹን ብተዘዋዋሪ ኣብ ናብራ ደቂ ሰባት ከቢድ ዋጋ ስለ ዘኽፈሉና ናብ ዝነበርዎ ንክምለሱ ኩሉ ኣመራርሓ መንግስቲ ወረዳ ፣ጣብያን ብሓፈሻ ህዝብን ተዋዲድካ ምስራሕ መዓልታት ይኹን ወርሓት ዝወሃቦ ጉዳይ ከምዘይኮነ ብምርዳእ ክንሰርሕ ይግባእ ኢሎም ይብል ሓበሬታን ርክብን ወረዳ ኣሕፈሮም ኣብ ዝለኣኸልና ዜና።

ትግራይ
14 መስከረም 2016 ዓ/ም
መቐለ
ሙሉእ 1ይ ብርኪ ቤት ትምህርቲ ታሕታይ ምጋርያ ፀምሪ ሓገዝ ደፍተር ከም ዝተገበረሉ ተሓቢሩ።
ሎሚ ዕለት 12 መስከረም 2016 ዓ.ም ኣብቲ ቤት ትምህርቲ ተረኺቡ ንወለዲ ተማሃሮን ርእሰ መምህር እቲ ቤት ትምህርቲ መምህር ደበሳይ አለምን ካልኦትን ከም ዘዘራረቦም ዝሓበረ ሓበሬታን ርክብን ወረዳ አሕፈሮም፣ እዚ ቤት ትምህርቲ እዙይ ቅድሚ ሰለስተ ዓመት ሞዴል ቤት ትምህርቲ ከም ዝነበረን ብዙሓት ሰብ ሞያ ከም ዘፍረየን  ምስ ሓበሩ  ሎሚ ግን ብሰንኪ ደመኛታት ፀላእቲ  ወናብር፣  መረዳእታ እቲ ቤት ትምህርቲ፣ ኮምፒተራትን ካልኦት ናውትን ተጓሒሎምን ዓንዮምን እዮም ብምባል ሕዚ ግልጋሎት ሓይሊ መብራህቲ ኢትዮጵያ ዝገበሮ 3974 ሓገዝ ደፍተር ቁፅሩ ዘይኮነስ እቲ ተበግሶ ክርአ ስለዘለዎ  ክምስገን ይግባእ ኢሎም።
ሓላፊት ቤት ፅሕፈት ትምህርቲ ወረዳ  አሕፈሮም መምህር ሰለማዊት ጉዕሽን ጉዳያት ርክብ ህዝቢ ቢሮ ትምህርቲ ክልል ትግራይ መምህር ገብረመድህን ኣረጋይን ብሓባር ከም ዝበልዎ፣  እዋን ትምህርቲ ሎሚ ዓመት ካብ ዝሓለፈ ዝተፃበበ ስለ ዝኾነ ኩሉ ማሕበረሰብ ትምህርቲ ተረባሪቡን ተላዓዒሉን ህፃውንቲ ክምዝገቡ ብምግባርን ልዑል ውፅኢት ከመዝግቡ ብምሕጋዝን ብቑዓት ተምሃሮ ክፈርዩ ክስራሕ ኣለዎ ድሕሪ ምባል፣ ግልጋሎት ሓይሊ መብራህቲ ኢትዮጵያ ድማ  ሓደ ተማሃራይ ብሰንኪ ስእነት ደፍተር ካብ ማኣዲ ትምህርቲ ክርሕቕ የብሉን ብምባል  ንዝገብርዎ  ዘለዉ  ሓገዝ  ብስም ህዝብን መንግስትን እናመስገንና እዚ ሰናይ ተግባር ካልኦት ግዱሳት ክስዕብዎ ፀዊዖም፡፡

ተወካሊ ግልጋሎት ሓይሊ መብራህቲ ኢትዮጵያ  ኣይተ ግርማይ ግደይ  ብወገኖም፣  ካብቲ ዝሓለፈ ምፅናት ዘርኢ ኩናት ሳላ ልዑል ቃልሲ ህዝብናን ሰራዊትና ከቢድ መስዋእቲ ከፊልና ናብዚ ናይ ሰላም ጭላንጭል መፂእና ኣለና፡፡ ካብዚ ተበጊስና ድማ እቲ ኣብ ትግራይ ኣጋጢሙ ዘሎ ዕንወት ኣብ ትካልና እውን ከም ዘሎ ዝፍለጥ እዩ፡፡

ይኹን እምበር ዓዲ ትድሕን ብትምህርቲ ስለ ዝኾነ ብፍልጠት ዝተሃነፀ ትውልዲ ንክፈሪ ኣብ ትምህርቲ ሓገዝ ምግባር ስለ ዘድልን ንሎሚ ደፍተር ሒዝና መፂና ኣለና ኣብ ቀፃሊ ድማ ብካሊእ ሓገዝ ክሳብ ንራኸብ ኩሉኹም ኣብዚ ዘለኹም ተማሃሮ ኣሰር እቶም ጀጋኑና ስለ ዝኾንኩም ፅቡቕ ውፅኢት ኣመዝጊብኩም ከም እንራኸብ በዓል ሙሉእ ተስፋ እየ ክብሉ ገሊፆም፡፡

ትግራይ
12 መስከረም 2016 ዓ.ም
መቐለ
ኮሌጅ ትምህርቲ መምህራንን ኣመራርሓን ዓብይ ዓዲ ብሰንኪ ዝተኻየደ ኩናትን ቅሉዕ  ወራርን ከቢድ ክሳራ ከም ዝበፅሖ ኣፍሊጡ።
ዲን ኮሌጅ ትምህርቲ መምህራንን ኣመራርሓን ዓብይ ዓዲ መምህር ሃይለስላሰ ገብረየሱስ፣ ብሰንኪ ዝተኻየደ ኩናትን ዝበፅሐ ፅንተትን፣ ኣብቲ ኮሌጅ ከቢድ ዕንወት ከም ዝበፅሖን እቶም ወረርቲ ሓይልታት ነቲ ኮሌጅ ማእኸል ስንቅን ዕጥቅን፣ ወታሃደራቶም ዘዋፍሩሉ፣ ሰላማውያን ሰባት ብዘስካሕክሕ ኣገባብ ዝቕጥቀጡሉ ኢሉ እውን ዝርሸኑሉን ከም ዝነበረ ምግላፆም ሓበሬታን ርክብን እቲ ከተማ ዝለኣኸልና ዜና ኣመልኪቱ ኣሎ።
እቲ ኮሌጅ፣ መምህራንን ኣመራርሓን ዝግልገልሉ ዝነበረ ፍርናሽን ዓራትን ከም ዝተጉሓለን ዝዓነወን፣ ቤተ ንባብ ከምኡ እውን ቤተ ፈተነን ካልኦት ናውትንን ሙሉእ ብሙሉእ ብምዕናው ናብ ባዶ ከም ዘብፅሑዎ እውን እቶም ዲን እቲ ኮሌጅ ገሊፆም።
ብምዃኑ ኣብዚ ሕዚ እቲ ኮሌጅ ከም ፍርናሽን ዓራትን፣ ምስ ናህሪ ዕዳጋ ተኣሳሲሩ እውን ቀለብ ተምሃሮ ንምዕዳግ ኣብ ዝተፀገመሉ ኩነታት ከም ዘሎ ኣብሪሆም።
ይኹንምበር እቲ ኮሌጅ ብዝበፅሖ ከቢድ ዕንወት ርእሱ ከየድነነ ብዘለዎ ሓይሊ ሰብን ናውትን ምምሃር ምስትምሃር ንምጅማር ምስ ማሕበረሰብ እቲ ኮሌጅን ህዝብን ምርድዳእ ከም ዝተገበረን ዲን ኮሌጅ ትምህርቲ መምህራን ኣመራርሓን ዓብይ ዓዲ መምህር ሃይለስላሰ ገብረየሱስ ብምሕባር ከቢድ ዕንወት ከም ዝበፅሖ ግና ክስመረሉ ዘለዎ እዩ ክብሉ ወሲኾም ይገልፁ።
ብምዃኑ እቲ ኮሌጅ ማእኸል ምርምርን መናፅትን ብምዃን ፀገም ማሕበረሰብ ንምፍታሕን ኣብ ምፍራይ ሓይሊ ሰብ እውን ከምቲ ዝነበሮ ንምምላስ ይፅዕር ከም ዘሎ ዝሓበሩ መምህር ሃይለስላሰ፣ከምቲ ቅድም ኢሉ ከበርክቶ ዝፀንሐ ውፅኢት ንምርካብ ግና ዝተዋደደ ርብርብን ፃዕርን ስለዝሓትት ሰብ ሃፍቲ፣ መንግስታውን ዘይመንግስታውን ትካላት ቆላሕታ ብምግባር ናብቲ ዝነበሮ ኣብ ምምላስ ዕዙዝ እጃሞም ከበርክቱ ፃውዒት ኣቕሪቦም።
ኮሌጅ ትምህርቲ መምህራንን ኣመራርሓን ዓብይ ዓዲ ካብ 1992 ዓ.ም ጀሚሩ ክሳብ መወዳእታ 2012 ዓ.ም ልዕሊ 23 ሽሕ መምህራን ብምምራቕ ሕፅረት ሓይሊ ሰብ ክልልና ኣብ ምፍታሕ ዝለዓለ ኣበርክቶ ከም ዝገበረ እውን ንምፍላጥ ተኻኢሉ ኣሎ።

12 መስከረም 2016 ዓ.ም
መቐለ
ባንኪ ወጋገን ማሕበረሰባዊ ሓላፍነት ስለ ዘለዎ ኣብ ወረዳ ሳሓርቲ ከተማ ግጀት ግልጋሎት ክህብ ከም ዝጀመረ ኣፍሊጡ።
ዋና ማናጀር እቲ ባንኪ ኣይተ ተስፋይ ኣረፈ ከም ዝበልዎ፣ ባንኪ ወጋገን ንሕብረተሰብ ግልጋሎት ክህብ ማሕበረሰባዊ ሓላፍነት ስለ ዘለዎ ኣብ ወረዳ ሳሓርቲ ከተማ ስርሑ ክጅምር ወሲኑ ኣሎ።
ስለዙይ ሕብረተሰብ ድማ ነዚ ኣማራፂ ብምግንዛብ ተገልጋሊ ክኸውን ተላቢዎም ዝበለና ሓበሬታን ርክብን ወረዳ ሳሓርቲ እዩ።
ኣይተ ግርማይ ኣሰፋ ዓብዱ ያሲንን ማሾ ምላሹን ነበርቲ እቲ ከባቢ እዮም።
ንሳቶም ገንዘብ ንምውፃእን ንምዕቛርን ይደልዩ እኳ እንተነበሩ ብሰንኪ ዝተፈላለዩ ኣማራፅታት ዘይምንባሩ ከም ዝተፀገሙ ብምሕባር፣ ሕዚ ግና እቲ ኣማራፂ ብምርካብና ካብቲ ኣቲናዮ ዘለና ፀገም ንምውፃዕ ፀዓርዓር እናበልና ካብታ ዝርካብና እንዳዓቖርና ክንከይድ ዝሕግዝ ብምዃኑ ሕጉሳት ኢና ኢሎም።
ዋና ኣማሓዳሪ ወረዳ ሳሓርቲ ኣይተ ዘሚኪኤል ተ/መድህን ባንኪ ወጋገን ኣብ ከተማ ግጀት ብምኽፋቱ ንነባሪ ህዝቢ ወረዳናን ኸባቢኡን ተወሳኺ መማረፂ ሒዙ ዝመፀ ትካል እዩ ኢሎም።
ብተወሳኺ እውን ኩሉ ሕብረተ ሰብ ከተባብዖን ባህሊ ምዕቛር ከዕብን ከም ዘለዎ ሓቢሮም።
ስለዚ ተወለድትን ፈተውትን ወረዳ ሳሓርቲ ዝኾንኩም ሰብ ሃፍቲ እዞም ኣማራፅታት ባንኪ  ብምጥቃም ኣብ ወረዳና ኣብ ዝተፈላለዩ ስራሕቲ ልምዓት መዋእለ ንዋይኩም ክተፍሱሱን ንባዕልኹም ተጠቒምኹም ወገንኹም ክትጠቕሙን ህዝብን ምምሕዳርን ወረዳ ሳሓርቲ በዚ ኣጋጣሚ ይፅውዕ ኢሎም።

ትግራይ
11 መስከረም 2016 ዓ.ም
መቐለ
ገባሪ ሰናይ ትካል እምሆይ ፀጋ ግርማይ ኣብቲ ማእከል ዘለዉ ተመዛበልቲ ወገናት ካብ ዲያስፖራ ወገናት ዝግበረሎም ዝነበረ ሓገዝ ብምቕናሱ ካብ 24 ሽሕ ተሓገዝቲ ወገናት ናብ ኣስታት 13 ሽሕ ወገናት ከም ዝነከዩ ሓቢሩ።
ኣብ ማእከል ህፁፅ ህይወት ምድሓንን ምፅናሕን ምግባረ ሰናይ እሞሆይ ፀጋ ግርማይ ምክትል መተሓባበሪት ወይዘሮ ሰለማዊት ማሙ  ከም ዝበለኦ፣ ኣብቲ ማእከል በዝሒ ተሓብሐብቲ ብዘይካ ገዛ ንገዛ እናኸድኻ ሓገዝ ዝግበረሎም ልዕሊ13 ሽሕ ተመዛበልቲ ወገናት ከምዘለውን ፤ ቅድም ኢሉ ልዕሊ 24 ሽሕ ተመዛበልቲ ከምዝነበሩን ይኹንምበር ብምኽንያት እቲ ዝግበረሎም ዝነበረ ሓገዝ ምንካይ እናወፁ ይኸዱ ኣለዉ ይብላ።
ኣብቲ ማእከል ህፃናት፣ነብሰ ፁራት፣ሓራሳትን ሕዱር ሕማም ዘለዎም ወገናት ከም ዝርከቡን፣ ፍልፍል እቶት እቲ ማእከል ዳያስፖራ ከምዝኾኑን ዝሓበራ ወይዘሮ ሰለማዊ፤ ይኹንምበር እቲ ብዳያስፖራ ዝለኣኽ ዝነበረ ሓገዝ ስለዝቐነሰ እቶም ወገናት ካብቲ ማእከል ክወፁ ይግደዱ ከም ዘለዉ ወሲኸን ብምሕባር፣ ነዞም ኣብ ሓደጋ ጥምየትን ዕርቃንን ወዲቖም ዘለው ወገናት ንምድሓን ዳያስፖራ ሓዊሱ መንግስታውን ዘይመንግስታዊ ትካላት ትኹረት ክህብሉ ፀዊዐን።
ወይዘሮ ለተገብሪኤል ገብረመድህን ካብ ቃፍታ ሑመራ፣ነጋሽ ሓጎስ ድማ ካብ ወረዳ ወልቃይት ተመዛቢሎም ከም ዝመፁ ይሕብሩ።
እቶም ወገናት ብምግባረ ሰናይ እመሆይ ፀጋ ዝግበረሎም ሓገዝ ብምንኣድ ሕዚ ኣብ ዝኸፍአ ፅልምትምት ናብራ ከም ዝርከቡ ሓቢሮም።
እቶም ወገናት ኣብ መዓልቲ፣ ቁርሲ ጥራሕ በሊዖም ከም ዝውዕሉን እዙይ ድማ ከም ወዲሰብ ከቢድ ብምዃኑ ንኣካላውን ስነ ኣእምራዊ ፀገማት ተቓሊዖም ከም ዘለውን ብምግላፅ፣ መንግስቲ ኮነ ካልእ ኣካል ብቐንዱ ናብ መረበትና ክመልሰና፤ ካብዚ ሓሊፉ ግና ክሳብ ናብ መረበትና ንምለስ ሓገዝ ምግብን ክዳንን ክወሃበና ተስፋ ንገብር ኢሎም።

ትግራይ
11 መስከረም 2016 ዓ.ም
መቐለ
ሲስተር መድህን ተስፋይ ዓለም ለኸ ሽልማት ሮሜሮ ተበርኪቱለን።
ሲስተር መድህን ተስፋይ ኣብ ኢትዮጵያ  ንኣስታት ሰለስተ ዓሰርተታት ዓመታት ደቂ ኣንስትዮ ኣብ ምሕጋዝን ህይወት ዘድሕን ስራሕ ኣብ ምስራሕን ንዝነበራ ፍሉይ ተወፋይነትን ሰናይ ተግባርን ኣፍልጦ ብምሃብ ኣብ መበል 50 ዓመት ዝኽሪ ዋዕላ ትሮካየር ኣህጉራዊ ሽልማት ሮሜሮ ከም ዝተበርከተለን ተገሊፁ እዩ።
ንመርበብ  ሓበሬታ ትሮካየር ብምፅራሕ104.4 ሬድዮ ኤፍ ኤም መቐለ ከም ዝፀብፀቦ ኣብ ክልል ትግራይ  ንኣስታት ሰለስተ ዓመታት ዝፀንሐ ጎንፂ   ንዝተፀገመ  ህዝቢ ኣብ ምሕጋዝ  ዘርኣየኦ ዝናኣድ ምንቅስቓስ እውን ክብሪ ተዋሂቡወን ኣሎ።
ሲስተር መድህን ተስፋይ ኣብ መበል 50 ዓመት ዝኽሪ ጉባኤ ትሮካይር ተረኺበን ምንባረን ዝተገለፀ እንትኾውን ኣብቲ ጉባኤ ትሮካየር ሮሜሮ ኣህጉራዊ ሽልማት ብኣቦ መንበር ናይቲ ትካል ዝኾኑ ጳጳስ ዊልያም ክሬን ከም ዝተውሃበን እውን ንምፍላጥ ተኻኢሉ ይብል እቲ ሓበሬታ።

ትግራይ
11 መስከረም 2016 ዓ.ም
መቐለ
ንግድን ኢንቨስትመንትን ትግራይ ብምልዕዓል ኣብ ዳግመ ህንፀትን ሕውየትን ትግራይ ዓብይ ግደ ዘበርክት ካልኣይ ዙር ሰላም ትግራይ ሃገር ለኸ ተጓዓዚ ባዛርን ኤግዚቪሽንን ንግልጋሎት ዕላዊ ኮይኑ።
ኣብ ከተማ ዓዲግራት ኣብ ዝተሳለጠ ምብሳር እቲ ዝካየድ ሃገር ለኸ ባዛርን ኤግዚቪሽንን ኣመልኪቶም መኽፈቲ ዘረባ ዘቕረቡ ፕረዚደንት ቤት ምኽሪ ዘፈር ማሕበራት ትግራይ ኢንጅነር ኣሸናፊ ሃይሉ ከምዝገለፅዎ ዝዓነዉ ትካላት ናብ ንቡር ኣብ ምምላስ ኣብ ዝግበር ርብርብ ሕውየት ከተማታት ዘረጋግፅ ባዛርን ኤግዚብሽንን ከምዝኾነ ቤት ፅሕፈት ርክብ ህዝብን መንግስትን ዞባ ምብራቕ  ሓቢሩልና ኣሎ።
ከንቲባ ምምሕዳር ከተማ ዓዲግራት ዝኾኑ ኣይተ ሰለሞን ሓጎስ ብግዲኦም ሰላም ትግራይ ባዛርን ኤግዚቪሽንን ብሰንኪ ኲናት ከቢድ ዕንወት ዘተኣናገዱ ትካላት መንፈስ ምንቅቓሕ ዝፈጥር እዩ ድሕሪ ምባል ከተማ ዓዲግራት ትርኑዕ ቁጠባ ዝወነነትን ማእኸል ስሕበት ኢንቨስትመንትን ከተማ ንምግባር ክንሰርሕ ኢና ክብሉ ኣረጋጊፆም።
እቲ ብኣሰናዳእነት ቤት ምኽሪ ዘፈር ማሕበራት ምስ ከተማታት ቤት ምኽሪ ዘፈር ማሕበራትን ቤት ምኽሪ ንግድን ዘፈር ማሕበራትን ብሓባር ብምዃን  ከተማ ዓዲግራት መበገሲ ገይሩ  ዝሳለጥ ዘሎ 2ይ ዙር  ሰላም ትግራይ ሃገር ለኸ ተጉዓዚ ባዛርን ኤግዚቪሽንን ካብ 11 መስከረም ክሳብ 30 መጋቢት 2016 ዓ.ም ኣብ 15 ከተማታት ትግራይ ከም ዝቕፅል ንምፍላጥ ተኻኢሉ።

ትግራይ
11 መስከረም 2016 ዓ.ም
መቐለ
ብ1 ነጥቢ 2 ሚልዮን ብር ኣብ ከይዲ ህንፀት ዝርከብ መንገዲ ፀፀር ማይ መኽደን ድርባ ዓዲ መዓር ግልጋሎት ምሃብ ጀሚሩ

እቲ ብማሕበር ልምዓት ድርባ ዓዲ መዓር ህንፀቱ እናቐፀለ ግልጋሎት ዝህብ ዘሎ መንገዲ ማይ መኽደን ድርባ ዓዲ መዓር ቤተክርስትያን ደብረሰላም ኣቡነ ያሳይ ንውሓቱ 4 ኪሎ ሜትር ምዃኑ ዝሓበረ ኣካያዲ ስራሕ እታ ማሕበር ኣይተ ፅጋቡ ተኽለሃይማኖት ፤ ቅድሚ ኣርባዕተ ዓመት ብሰንኪ ፅርግያ ዘይምንባሩ ኣብ ሓፍቱ ብሕርሲ ዘጋጠመ ሞት ኣብ ካልኦት ከየጋጥም ተለዓዒሎም ይሃንፅዎ ከምዘለውን ንህዝቢ እቲ ከባቢ ግልጋሎት ከም ዝጀመረን ሓቢሩ።
ቅድም ክብል መንገዲ ማይ መኽደን ድርባ ንክጓዓዙ ኣፀጋሚ ከምዝነበረን ሐዚ ግና ብማሕበር ድርባ ዓዲ መዓር ብዝተሰረሐ መንገዲ ዝሓሸ ይግልገሉ ከምዘለው ዝሓበሩ ገናሒ መኪና ኣማኑኤል ታደለ፣ ተጓዓዝቲ ኣፀደ ገብረን ኣረጋዊ ገብረዮሃንስን ፤ ነቶም መንገዲ ዝሃነፁ ብምምስጋን ካልኦት ‘ውን ፀገማት ህዝቦም ኣብ ምፍታሕ ክረባረቡ ይግባእ ኢሎም።
ኣመሓዳሪ ጣብያ መሰቦ ኣይተ ኣባዲ ሓጎስ ብወገኑ እታ ማሕበር ፀገም መንገዲ ህዝባ ንምፍታሕ ዝወሰደቶ ተበግሶ ብምንኣድ ንቐፃሊ ‘ውን ኣብ ምፍፃም እቲ መንገዲን ካልኦት ልምዓታዊ ስራሕትን ክሰርሑ ንዝደልዩ ኣካላት ምስ ህዝቦም ከምዝሕግዙ ኣረጋጊፆም።
ብማሕበር ልምዓት ድርባ ዓዲ መዓር ተሰሪሑ ግልጋሎት እናሃበ ዝርከብ ፅርግያ ብዝተመሓየሸ መንገዲ ንክፍፀምን ካልኦት ፀገም ህዝቢ ዝፈትሑ መሰረተ ልምዓት እቲ ከባቢ ንምስራሕ ኩለ ዝኸኣሎ ንምግባር ክረባረብ ድማ ፃውዒት እቶም ነበርትን እታ ማሕበርን እዩ።
(ፍልፍል፦ትግራይ ቴሌቪዥን)

10 መስከረም 2016 ዓ.ም
መቐለ
ሓፈሻዊ 2ይ ብርኪ ቤት ትምህርቲ ነበለት ብፋሽሽታውያን ወረርቲ ሓይልታት ልዕሊ 36 ሚልዮን ብር ዝግመት ሃፍቲ ከም ዝዓነወ  ኣፍሊጡ።
ርእሰ መምህር ሓፈሻዊ ካልኣይ ብርኪ ቤት ትምህርቲ ነበለት መምህር ፍስሃ ገብረስላሴ፤ ብፋሽሽታውያን ወረርቲ ሓይልታት ኣብ ሓፈሻዊ 2ይ ብርኪ ቤት ትምህርቲ ነበለት ልዕሊ 36 ሚልዮን ብር ዝግመት ሃፍቲ ከም ዝዓነወ ኣፍሊጦም።
እቲ ቤት ትምህርቲ ቅድሚ ኲናት  ብሓይሊ ሰብ ኾነ ናውቲ ትምህርቲ ዝተማለአን መርኣያ ከም ዝነበረን ዘዘኻኸሩ እቶም ሓላፊ፣ ሕዚ ዘለሉ ኩነታት ግን ሓይሊ ሰብ ዘይተማልኦ፣ ናውቲ ትምህርቲ ዝዓነዎን ኣብ ከቢድ ፀገም ከም ዘሎን ኣብሪሆም።
ይኹን ምበር ሰብ ሃብትን ግዱሳትን ተወለድቲ ነበለት፣ ነቲ ቤት ትምህርቲ ፅገና ይገብሩሉ ከም ዘለዉን፤ ዛጊድ ዘሎ ሓገዝ ሰብ ሃፍትን ተወለድትን እቲ ከባቢ ከም ዝተባባዕን ዝገብርዎ ዘለዉ ምንቅስቓስ ቐፃልነት ክህልዎን ብምሕባር፣ ልዕሊ  3 ሚልዮን ብር ዝግመት ናውቲ ትምህርቲ  ተምሃሮ  ዝግልገሉሉ ከም ዝተበርከተ ዝገለፁ መምህር ፍስሃ፣እንተኾነ ሕዚ እውን እቲ ቤት ትምህርቲ ብርክት ዝበሉ ዘይተመልኡ ፀገማት ስለዘለዉዎ ሓገዝ ከም ዘድልን ዝከኣሎ ኩሉ እጃሙ ከበርክት ፃውዒት ኣቕሪቦም።
ሓላፊ ቤት ፅሕፈት ትምህርቲ ወረዳ እምባ ስነይቲ መምህር ተስፋ ሚካኤል ገብረመድህን ብግደኦም፣ ፋሽሽታውያን ወረርቲ ሓይልታት ኣብ ልዕሊ 84 ሚኢታዊ ኣብያተ ትምህርቲ እቲ ወረዳ ዕንወት ከም ዘብፅሑን፣ ሓፈሻዊ 2ይ ብርኪ ቤት ትምህርቲ ነበለት ድማ ካብተን ዝዓነዋ ኣብያተ ትምህርቲ ሓንቲ ምዃና ሓቢሮም።
እንተኾነ ግና ነቲ ተረኺቡ ዘሎ ጭላንጭል ሰላም ተጠቒምና ቀልጢፍና ካብ ፀገም ክንወፅእ ክንፅዕርን ክንደጋገፍን ይግባእ ምስ በሉ፣ ኣብቲ ወረዳ ብዘይካ "ኦ" ክፍሊ ዛጊድ ልዕሊ 550 ተምሃሮ ከም ዝተመዝገቡ እንትኾኑ ምስ ትልምና እንትነፃፀሮ ምኽታት ተምሃሮ ገና ምዃንና ስለዝተረዳእና ኣብ ፃዕሪ ንርከብ ምስ በሉ፣ እቶም ኣጋጢሞምና ዘለዉ ፀገማት ንምጅማር ትምህርቲ ኮነ ብሓፈሻ ኣብ ከይዲ ምምሃር ምስትምሃር፣  ዝተዋደደ ዕቱብ ምርብራብ ብምግባር ብዘይካ ምምሃር ካሊእ ካብዚ ፀገም ዘውፀአና ኣማራፂ ስለዘየሎ በዚ እምነት ንቕድሚት ምስዳር ከም ኣሚንና ክንቀሳቐስ ኣለና ኢሎም።
ተምሃሮ ኣብ ዘይተማለእ ኩነታት ኮይኖም፣ መምህራን እውን ግዳይ እቲ ዝነበረ ዕንወትን ግፍዕን ኮይኖም ንኹሉ ተፃዊሮም ትምህርቲ ይጅምሩ ከም ዘለው ብምሕባር፣ ተወለድቲ ነበለት ኾነ ኻልኦት ትካላት ገበርቲ ሰናይ ነዚ ፀገም ንምቅላል ሓገዝ ክገብሩን ብምፅዋዕ፣ መንግስቲ ብወገኑ መምህራን ዘልዕሉዎ መሃያ ይከፈለና ዝብል ሓሳብ ብእዋኑ ምላሽ ክህብ ተላቢዮም።

ትግራይ
10 መስከረም 2016 ዓ.ም
መቐለ
ዳግመ ህንፀት ትግራይ ብማሽነሪ መፍረይቲ ትካላት!!!
*********************************************
“ዕቑር ዓቕሚ ደቐቕቲ፣ ኣናእሽተይን ማእኸለዎትን ማኒፋክቸሪንግ ኢንዱስትሪ ትግራይ ንዳግመ ሕዉየትን  ህንፀት ትግራይ” ብዝብል መራሕ ሓሳብ ዓዉደ ርእይ ትካላት መፍረይቲ ማሽነሪ ትግራይ ኣብ ከተማ መቐለ ከም ዝተኻየደ ርክብ ህዝቢ (ኮሙዩኒኬተር) ቢሮ ኢንዱስትሪ ፀብፂቡልና ኣሎ።
እዚ ዓዉደ ርእይ እዚ ቢሮ ኢንዱስትሪ ትግራይ፣ ልምዓት አንተርፕራይዝ ኢትዮጵያ፣ "ዩናይትድ ኔሽንስ ኢንዳስትርያል ዲቨሎፕመንት ኦርጋናይዜሽን" (UNIDO)፣"ኢታልያን ኤጀንሲ ፎር ዲቨሎፕመንት ኮኦፖሬሽን"ብምትሕብባር ዝተኻየደን ካብ ደገ ዝኣትዉ ማሽናት ኣብ ዉሽጢ ዓዲ ብምፍራይ ሸርፊ ወፃኢ ንምድሓን እንትኾን ነቲ መድረኽ ብዕሊ ዝኸፈቱ ሓላፊ ቢሮ ኢንዱስትሪ ትግራይ ዶክተር ገብረህይወት ዓገባ እዮም።
“ኣብ ትግራይ ዝበፀሐ ኣዕናዊ ኲናት ሲዒቡ ብኣሻሓት ዜጋታት ዝሞትሉ ዝተፈናቐንሉን ከምኡ እዉን ንብረቶም ዓንዩን ዝተመዛበሉ ከምዝኾነ፤ ነዚ ሲዒቡ ድማ ኣብ ፕሪቶሪያ ዝተረኸበ ሰላም መሰረት ገይርና ዳግመ ሕዉየት ስራሕትና ተጠናኺሩ ንኽቕፅል ዘላቕነት ሰላም ንኽረጋገፅ ጠንኪርና ክንሰርሕ ይግባእ ዝበሉ ዶክተር ገብረህይወት፤ ዘላቒ ስራሕ ዕድል ምፍጣር ሕርያ ዘይብሉ ግቡእና ምዃኑ፤ ኣብ ክልልና ጉልበት ሓይሊ ሰብ ዝሓቱ ስራሕቲ በዝሒ ስለዘለዉ ስራሕ ዕድል ኣብ ምፍጣር ዓብይ ግደ ስለዘለዎን ዉፂኢታዊ ዝኾነ ደገፋት ክግበረሎም ከም ዝግባእ ገሊፆም።
ቀረብ ልቓሕ፣ ደገፍ ማተርያል፣ ስልጠናን ካልኦትን ብምድጋፍ እቶም ዝጀመሩ ብምብርትታዕ እቶም ናብ ስራሕ ዘይኣተዉ ቀስ ብቐስ ንክጅምሩ ምድጋፍ የድሊ፤ ካብዚ ብተወሳኺ ፋይናንስ ምርካብ ከቢድ ስለዝኾነ ነዞም ማሽነሪ መፍረይቲ ምድጋፍ መማረፂ ዘይብሉ ጉዳይ ከም ዝኾረ እውን ዶክተር ገብረህይወት ሓቢሮም።
ምክትል ዋና ዳይሬክተር ልምዓት ኢንተርፕራይ ኢትዮጵያ ኣይተ ኣብዱልፈታህ ዮሱፍ ብወገኖም፣ ትግራይ ኣብ ዝሓለፉ ዓማዉቲ ብዝበፅሐ ጉድኣት ኣፍረይቲ ኣብ ልምዓት ክልሎምን ሃገሮምን ዝገብርዎ ተሳትፎ ኣዝዩ ተጎዲኡ ‘ዩ፤ ብርክት ዝበሉ ኣፍረይቲ ዓንዮምን ኣብኣቶም ዝሰርሑ ዝነበሩ ዜጋታት ‘ውን ሂወቶም ስኢኖምን ንስራሕ ስእነት ተቓሊዖምን እዮም ኢሎም።
ካብዚ ተላዒልና ኣናእሽተይን ማእኸለዎትን ኣፍረይቲ ዘለውዎም ፀገማት ቀሪፍና ናብ ስራሕ ንክኣትው፤ ዜጋታት ሰሪሖም ዓርሶምን ቤተሰቦምን ንክኽእሉን ኣብ ልምዓት ዓዶም ንክሳተፉን፤ ብሓፈሻ ድማ መሰረታዊ ፀገማት እቲ ዘርፊ ምፍታሕ፣ ብፍላይ ቀረብ ልቓሕ ገንዘብ፣ መሳርሕታት አፍረይቲ፣ መለዋወጢ ኣቑሑት፣ መስርሒ ቦታ፣ መሰረተ ልምዓትን ምትእስሳር ዕዳጋን መፍረያይነት ኣፍረይቲ ንኽዓቢን ስለዝገብሩ ነዚኦም ንምፍታሕ ኮነ ኣፍረይቲ ምህርቶም ከዕብዩ፣ ካብ ደገ ዝኣቱ ንኽቕንሱ፣ ምህርቶም ናብ ዕዳጋ ዓለም ንከቕርቡን ሸርፊ ወፃኢ ንኽረኽቡን፣ ዝማዕበለት ሃገር ኣብ ምፍጣር ብፅሒቶም ከበርክቱን ኩሉ ዓቕምና ክንሰርሕ ኢና!!
” ዝበሉ እቶም ምክትል ዋና ዳይሬክተር፣ ኩለ መዳይ ፀገማት ትግራይ ንምፍታሕ ልምዓት ኢንተርፕራይ ኢትዮጵያ ዝኽእሎ ኩሉ ከምዝገብሩር ቃል ኣትዮም።
እዚ ዝተኻየደ ዓዉደ ራእይ መፍረይቲ ዉሽጢ ዓዲ ንምብርትታዕ ሸርፊ ወፃኢ ንምድሓን ዓብይ ኣስተዋፅኦ ዘለዎ ብምዃኑ ብብርኪ ሃገር ዝምልከቶም ሰበ-ስልጣናት፣ ሰብ ሞያን መድረግትን ካልኦት ኣካላትን ዝተሳተፍሉን ከም ሃገር እዉን ኣዝዩ ጠቓሚ መድረኽ ከም ዝኸውንን ትግራይና ‘ውን ዘለው ፀገማት ንምቕራፍ ርሑቕ ክትስድር ዝገብርን መድረኽ ነይሩ ዝበለ ድማ ርክብ ህዝቢ (ኮሙዩኒኬተር) ቢሮ ኢንዱስትሪ እዩ።

ትግራይ
10 መስከረም 2016 ዓ.ም 
መቐለ
ኣብ ወረዳ ዓዴት ምንቕናቕ ማሕበራት ሕብረት ስራሕ ብምስላጥ ቀፃሊ ዘስርሕ ኣንፈት ብምንፃር ናብ ስራሕ ክወፍራ ይግበር ከም ዘሎ ዘፈር ቁጠባ እቲ ወረዳ ሓቢሩ።
ሓላፊ ዘፈር ቁጠባ ወረዳ ዓዴት ኣይተ ኣብርሃም ገብረየሱስ ከምዝበልዎ፣ ብሰንኪ ወረርቲ ሓይልታት ኣብቲ ወረዳ ዝርከባ ማሕበራት ሕብረት ስራሕ ዓንየንን ተዳኺመንን ብምህላወን ነቲ ዝበፅሐ ሃስያ ንምቅላል ድማ ግደ እተን ማሕበራት ዘይነዓቕ ብምዃኑ ክጠናኸራ ንምግባር ዝዓለመ መድረኽ ይሳለጥ ከምዘሎን ኣብዚ ሰብ ሞያ ማሕበር ሕብረት ስራሕን መድረግቲ ኣካላትን ተዋዲዶም ክሰርሑ እውን ምርድዳእ ይግበር ኣሎ ከም ዝበሉ ሓበሬታን ርክብን እታ ወረዳ ፀብፂቡልና ኣሎ ፡፡

ህዝብና ቅድም ኢሉ ባህሊ ምዕቋር አዕብዩ ዝሓሸ ልምዲ ምቑጣብ ምጥራይ  ጀሚሩ  ከም ዝነበረን ኣብቶም ዝሓለፉ እዋን ዕፅዋን ክባን ግና ባህሊ ምቑጣብ ጥራሕ ዘይኮነስ ኩለ መዳዩ ከም ዝተሃሰየን ዘዘኻኸሩ እቶም ሓላፊ፣ ምንቕናቕ ማሕበራት ሕብረት ስራሕ ኣብ ዳግመ ሕውየት ትግራይ ዓብዩ ኣበርክቶ ስለ ዘለወን ከም ወረዳ ዝበፅሐን ጉድኣት ብንፁርን ብስርዓትን ብምፍላይ ግልፅነት ዘለዎ ዘስርሕ ትልሚ ኣነፅርካ ብምድላው ናብ ተግባር ክእቶ ስለዘለዎ እዩ እዚ መድረኽ ምንቕናቕ እተን ማሕበራት ዝሳለጥ ዘሎ ኢሎም።
ኣመራርሓን ሰብ ሞያን ማሕበራት ሕብረት ስራሕ ብግደኦም፣ እቲ ኣብ ልዕሊ ህዝቢ ትግራይ ዝበፅሐ ፀገም ከቢድ እኳ እንተኾነ ነታ ሕዚ ትርአ ዘላ ጭላንጭል ሰላም ብምጥቃም ካብ ሕዚ ጀሚሩ ብዝተጠናኸረን ብስርዓትን ናብ ስራሕ ንምእታው ዘኽእል ምድላው ከም ዝገብሩን ኣብተን ትካላት ፀላኢ ዘብፀሐለን ጉድኣት ብንፁር ብምሓዝ ግልፅነትን ተሓታትነትን ብዘለዎ ናብቲ ንቡር ስራሕ ከም ዝኣትዉን እጃሞም ከም ዘወፍዩን ገሊፆም።

ትግራይ
10 መስከረም 2016 ዓ.ም 
መቐለ
ኣብ ወረዳ ኣበርገለ የጭላ ምንቕናቕ ማሕበራት ሕብረት ስራሕ ይሳለጥ ኣሎ

ኣብ ወረዳ ኣበርገለ የጭላ ምንቕናቕ ማሕበራት ሕብረት ስራሕ እናተኻየደ እንትኾን ኣመራርሓ  ወረዳን ክኢላታትን ጣብያ ኣመራርሓን ብጠቕላላ ልዕሊ 300 ተሳተፍቲ ኣብ ዝተረኸብሉ እቲ መድረኽ ይሳለጥ ከም ዘሎ ሓበሬታን ርክብን ወረዳ ኣበርገለ የጭላ ሓቢሩልና ኣሎ።
ኣብቲ መድረኽ ተረኺቦም መኽፈቲ ዘረባ ዘስምዑ ዋና ኣመሓዳሪ ወረዳ ኣበርገለ የጭላ መምህር ሓጎስ ሃደራ ከም ዝበልዎ እተን ማሕበራት  ኣብ ዳግመ ህንፀት ትግራይ ዓብይ ተርአን ክፃወታን ናብቲ ቕድሚ ወራር ዝነበርኦ ቑመና ክምለሳን ተወዲበን ነቲ ኢኮኖሚ ንክመርሓን ስለ ዝተደለየ እዚ ናይ ምንቕናቕ መድረኽ ኣድላይ ይገብሮ ኢሎም።
መተሓባበሪ ከይዲ ስራሕ ምስፍሕፋሕ ማሕበራት ሕብረት ስራሕን ልምዓት ዕዳጋን ዝኾኑ ኣይተ ዘነበ ገብረ ብወገኖም እተን ማሕበራት ኣብ ዝሓለፉ ዓመታት ግዳይ ጀኖሳይዳዊ ኲናት ከም ዝኾና ብምሕባር ንዝሓለፉ ሰለስተ ዓመታት ንሓረስታይ ዝህበኦ ዝነበራ ግልጋሎት ተቛሪፁ እዩ ኢሎም።
ሐዚ ግን እቲ ተፈጢሩ ዘሎ ሃዋህው ሰላም ብምጥቃም እዘን ማሕበራት ኣብ ዳግመ ህንፀት ትግራይ ተርአን ክፃወታ ዝዓለመ መድረኽ ምንቕናቕ ይካየድ ከም ዘሎ ብምግላፅ እቲ ምንቕናቕ ኣብ ጣብያታት እዉን ከም ዝቕፅል  ሓቢሮም።

ትግራይ
10 መስከረም 2016 ዓ.ም 
መቐለ
ቤት ፅሕፈት ትምህርቲ ከተማ  ሽረ እንዳ ስላሰ ኣብ 2016 ዓ.ም ዝካየድ ትምህርቲ ንምጅማር ዘኽእሉ ስራሕቲ  ይካየዱ ከም ዘለዉ ገሊፁ።
ሓላፊ ቤት ፅሕፈት ትምህርቲ ከተማ ሽረ እንዳሰላሰ መምህር ገብረመድህን ወልጅወርግስ፣ ብሰንኪ ኩናትን ወራርን ከቢድ ዕንወት በፂሑዎ ንሰለስተ ዓመት ተቛሪፁ ዝፀንሐ ኣብ 2016 ዓ.ም ዝካየድ ትምህርቲ ንምጅማር ዘኽእሉ ስራሕቲ  እንትህልዉ ልዕሊ 27 ሽሕ ተምሃሮ ንምምዝጋብ ትልሚ ተተሒዙ ይስራሕ ከም ዘሎ፣ 680 መምህራን እውን ተዳልዮም ከም ዘለዉን ህንፀት መምሃሪ ክፍልታት እውን ይሳለጥ ከምዘሎን ምሕባሮም ሓበሬታን ርክብን ከተማ ሸረ እንዳሰላሰ ዝለኣኸልና ሓበሬታ ኣመልኪቱ።
እቶም ሓላፊ ሕፅረት መምሃሪ ክፍልታት ኣመልኪቶም ከም ዝበልዎ፣ ብብርኪ ከተማ ልዕሊ 225 ክፍልታት ንምስራሕ ብምትላም ዳሳት ከም ጊዚያዊ መፍትሒ ብምውሳድን ካልኦት ሜላታት ብምጥቃምን ከይዲ ትምህርቲ ንምስላጥ ዝሕግዙ ስራሕቲ ይስርሑ ኣለዉ።
ከምኡ እውን ተሳትፎ ሕብረተሰብ እንትርአ ዋላ እኳ እቲ ህዝቢ ኣብ ከቢድ ፀገም እንተሃለወ ትምህርቲ መፍትሒ ኩሎም ፀገማት እዩ ኢሉ ብምእማን ደቁ ናብ ኣብያተ ትምህርቲ ብምስዳድ፣ ገንዘቡን ጉልበቱን ብናፃ ብምውፋይ ዝሰርሖ ዘሎ ምንቅስቓስ ዝተባባዕ ምዃኑ እቶም ሓላፊ ኣብሪሆም።
ኣብቲ ከተማ 13 ኣብያተ ትምህርቲ መንግስቲ መዕቆቢ ተመዛበልቲ ወገናትና ኮይነን ብምህላወንን ኣብ እዋኑ ክውድኡ ዝግበኦም ክፍልታት ብዘይ ምውደኦምን 9 መስከረም ክጅመር ተሓሲቡ ዝነበረ ትምህርቲ፣ 15 መስከረም ኣብተን ቀልጢፈን ዝወድኣ ቀበሌታት ንምጅማር ከም ዘገደደ ዝገለፁ መምህር ገብረመድህን፣ ሕፅረታት መምሃሪ ክፍልን ካልኦት ፀገማትን ብምህላዎም ዓንቀፍቲ ይኾኑ ስለዘለዉ እዚኦም ዝፍትሑ ተሓጋጊዝካ ብምዃኑ ክሕግዙና ዝደልዩ ወገናት ዝከኣሎም ኩሉ ንከበርክቱ በዚ ኣጋጣሚ እፅውዕ ኢሎም።
ነበርቲ እቲ ከባቢ ብግደኦም ኣብ ልዕሊኦም ዝበፅሐ ዓፀቦ ከቢድ ከምዝኾነን ከም መርኣያ ድማ እቲ ተመዛበልቲ ወገናትና ዘለዉዎ ክፍልታት ብዙሕ ተምሃራይ ከተኣናግድ ዝኽእል እኳ እንተነበረ እቶም ወገናትና ብሰንኪ እቲ ዝተኣወጀልና ኲናት እዮም ካብ መረበቶም  ተመዛቢሎም ኣብዚ ከርተት ዝብሉ ዘለዉ ድሕሪ ምባል፣ ነዙይ ድማ ዘላቒ መፍትሒ ውዕሊ ፕሪቶርያ ኣብ ዝሓፀረ እዋን ክትግበርን እቶም ወገናት ናብ ቦተኦም ክምለሱን ብምግባር ደቅና ድማ መምሃሪ ክፍልታት ዝረኽብሉ ኩነታት ይህልዎም ኢሎም።

ትግራይ
10 መስከረም 2016 ዓ.ም 
መቐለ
(ፎቶ ድወት)
ቢሮ ትምህርቲ ትግራይ ጊዚያዊ ምምሕዳር ትግራይ ኣብ ዘመሓድረን ከባብታት ዝተፈተኑ ተምሃሮ 8ይ ክፍሊ 98 ነጥቢ 6 ሚኢታዊ ውፅኢት ብምምፃእ ከምዝሓለፉ  ኣፍሊጡ።
ቢሮ ትምህርቲ ትግራይ ጊዚያዊ ምምሕዳር ትግራይ ኣብ ዘመሓድረን ከባብታት ዝተውሃበ ፈተና 8ይ ክፍሊ 98 ነጥቢ 6 ሚኢታዊ ውፅኢት ብምምፃእ ከምዝሓለፉ ኤጀንሲ ምርግጋፅ ፅሬት ሓፈሻዊ ትምህርቲ ትግራይ ሎሚ 09 መስከረም 2016 ዓ.ም ንጋዜጠኛታት ኣብ ዝሃቦ  መግለፂ ዕላዊ ገይሩ።
ኣብ ቢሮ ትምህርቲ ትግራይ፣ኤጀንሲ ምርግጋፅ ፅሬት ሓፈሻዊ ትምህርቲ ትግራይ ዳይሬክተር ዳይሬክቶሬት ምዘና ትምህርቲ፣መፅናዕትን ፈተናታትን ኣይተ ክንፈ ፍስሃ፣ ኣብ 2015 ዓ.ም ካብ ዝተመዝገቡ 8ይ ክፍሊ ተምሃሮ 57 ሽሕን 281 ከም ዝኾኑ፣ ዝተፈተኑ 27 ሽሕን 507 ደቂ ተባዕትዮ፣ ከምኡ እውን 25 ሽሕን 611 ድማ ደቂ ኣነስትዮ ብድማር  53 ሽሕን 118 ምዃኖም ብምሕባር፣ 98 ነጥቢ 6 ሚኢታዊ ብምምፃእ ከም ዝሓለፉ ኣፍሊጦም።
ካብቶም ንፈተና ዝቐረቡ እቶም  27,110  ደቂ ተባዕትዮ፣ እተን 25,243 ድማ ደቂ አነስትዮ ብድማር  52,353 ተምሃሮ 8ይ ክፍሊ ናብ 9ይ ክፍሊ ከም ዝሓለፉን፤ 397 ደቂ ተባዕትዮን 368 ደቂ ኣንስትዮ ብድማር 765 ተምሃሮ ናብ ዝቕፅል ክፍሊ ከም ዘይሓለፉን ኣይተ ክንፈ ኣፍሊጦም።
ዝሓለፉ ተምሃሮ ብሚእታዊትን ብፆታን እንትግለፅ  98.6 ሚኢታዊ ደቂ ኣነስትዮ፣ 98.6 ሚኢታዊ ድማ ደቂ ተባዕትዮ ከም ዝኾኑ ብሓፈሻ ብሄራዊ ፈተና 8ይ ክፍሊ ተ ክንፈ፤ መሕለፊ ነጥቢ ብዝምልከት ድማ ንሳሆን ኩናማን ማእኸላይ ውፅኢት 39 ከም ዝኾነን ካብዚኦም  ወፃኢ ድማ ማእኸላይ ውፅኢት 40 ከም ምዃኑ እቶም ዳይሬክተር ገሊፆም።
ኣብ መወዳእታ በቲ ኣብ ትግራይ ዝተኻየደ ኲናትን ሕማም ኮሮናን ምኽንያት ከይተፈተኑ ዝፀንሑ ከይዲ ምዝገባ ተምሃሮ 12 ክፍሊ ካብ 08 መስከረም ክሳብ 11 መስከረም ትኹረት ተገይሩ እናተኻየደ ከም ዝርከብን ዝሓበሩ ኣይተ ክንፈ፣  ካብ 29 መስከረም ክሳብ 02 ጥቅምቲ 2016 ዓ.ም ድማ ነቶም ተፈተንቲ ተምሃሮ ኣብ ዝተመደብዎ ዩኒቨርስታትን ብስሩዕ ደብዳበ ፈተና ከም ዝወሃብ  ምስ ፌደራል ሚኒስትሪ ትምህርቲ ተዘራሪብና ኣለና ኢሎም።
ተመዛበልቲ ተፈተንቲ ተምሃሮ 12 ክፍሊ እውን ኣብ ከባቢኦም ዝርከብ መፈተኒ ቦታ ከይዶም ብምምዝጋብ ኣብቲ ዝተጠቐሰ ዕለትን ቦታን ክፍተኑ ከምዝኽእሉ ኣይተ ክንፈ ሓቢሮም።
ቤት ፅሕፈት ጉዳያት ኮሚንኬሽን
09 መስከረም 2016 ዓ.ም
መቐለ
በዓል መስቀል 2016 ዓ.ም ኣብ መቐለ ጎቦ ጮምዓ ዝኽበር፣ዝበፅሐና ሃሰያን ዝተኸፈለ መስዋእትን ኢሉ እውን ዝተፈናቐለ ህዝብና፣ ሂወቶምን ኣካሎምን ዝገበሩ ወገናትና እናኽበርናን እናዘከርናን ብሓፈሻ ነቶም ኣብ ፀገም ዘለዉ ወገናትና እናሓገዝና ከምዝኾነ ማሕበር ልምዓት ጮምዓ መቐለ ሎሚ 09 መስከረም 2016 ዓ.ም ንጋዜጠኛታት ኣብ ዝሃቦ መብርሂ ገሊፁ።
ኣቦ መንበር ማሕበር ልምዓት ጮምዓ ኣይተ ገብረሂወት ተኽለሃይማኖት ከምዝበልዎ፣"በዓል መስቀል 2016 ዓ.ም ንሰላምን ዳግመ ሕውየትን ትግራይ" ብዝብል መራሕ ሓሳብ ዝበዓል ኮይኑ፣በዓል መስቀል ኣብ ዝሓለፉ ዓመታት ብሰንኪ ኣብ ትግራይ ዝተኣወጀ ቅሉዕ ኲናት በቲ ዝድለ እናተብዓለ ከም ዘይመፀ ብምዝኽኻር፣ሕዚ እውን እቲ በዓል ሙሉእ ንከይኸውን ዝገብርዎ ብርክት ዝበሉ ፀገማት ሒዝና ኢና እነብዕሎ ዘለና ምስ በሉ፣እቲ በዓል ሃይማኖታውን ባህላውን ክብርታቱ ብምዕቃብ ንዝተመዛበሉ ወገናትና እንሕግዘሉ፣ዝተፀገሙ አሕዋትናን አሓትናን እንሕብሕበሉን ኣብ ዝተፈላለየ ፀገም ንዝርከቡ ወገናትና ፀገሞም በብዓቕምና እነቃልለሉን ኮይኑ ንክሓልፍ እምበር ኩሉ ነገር ኣብ ዝተማለአ ኮይንና ነኽብሮ ከም ዘየለና ርዱእ ክንገብር ይግባእ ኢሎም።
እቲ በዓል በቲ ልዕል ኢሉ ዝተሓበረ መንፈስ ንምብዓል ዝተፈላለዩ መርሃ ግብርታት ከምዝተዳለዉ ዝሓበሩ ኣይተ ገብረሂወት፣12 መስከረም ስራሕቲ ፅሬት ኣብ መቐለ ከም ዝሳለጥ፤13 መስከረም ቅድሚ ቀትሪ ዓብይ ጉያ መበገሲ ኣደባባይ ሮማናት መወድኢ ጎቦ ጮምዓ ከምዝካየድ፤ ድሕሪ ቀትሪ ዋዕላ ኣብ ሃፀይ ዮሃንስ ሆቴል ሰዓት 8:00 ኣብ ክሊ ዝበፅሑናን ይበፅሑና ዘለዉን ፀገማት ፈቲሕና ኣብ ዳግመ ሕውየት ትግራይ መንፈሳውን ባህላውን ፀጋታትና ከመይ ናብ ረብሓ ነውዕሎም ዝብል ከም ዝተዳለወ፤ 16 መስከረም ምሸት ድማ ከምቲ ልሙድ ደመራ መስቀል ኣብ ጎቦ ጮምዓ ክበዓል እዩ ድሕሪ ምባል፣ ብሓፈሻ በዓል መስቀል ሓድነትና፣ምትሕግጋዝናን ምድግጋፍናን እነሐይለሉ ንፅጉማትን ተመዛበልትን ወገናትና በብዝከኣለና እናሓገዝና ነብዕሎ በዓል ኮይኑ ክሓልፍ ምድላው ከም ዝተገበረን ከም ዝግባእን ኣቦ መንበር ማሕበር ልምዓት ጮምዓ ገሊፆም።
ፀሓፊ እቲ ማሕበር ኣይተ ዘልኣለም ኣታኽልቲ ብግደኦም፣በዓል መስቀል ሃይማኖታውን ባህላውን ትውፊታቱ ሓልዩ እናተኸበረ ምምፅኡ ብምዝኽኻር፣ ኣብ ዝሓለፉ ዓመታት ግና ብሰንኪ እቲ ዝበፅሐና ከቢድ ፀገም ከምዘይተኻየደን ሎሚ ዓመት እውን እንተኾነ ነቲ ዘለናዮ ጊዜን ንዝበፅሐና ጀኖሳይድን ዘንጊዕና ዘይኮነስ እቲ በዓል ነቲ ዝበፅሐና ፀገም ብዘቃልል  ብዝተኽኣለ እናተሓጋገዝናን እናተደጋገፍናን ከነብዕሎን ንምግባር እዩ ምስ በሉ፣ ካብ ክብሪ እቲ በዓል ብምብጋስ ጎቦ ጮምዓ ናብ ረብሓ ኢኮኖማያዊ ቱሪዝም ንምልዋጥ መደብ ከም ዝተትሓዘ ብምጥቃስ ብሓፈሻ እቲ በዓል ልምዓት እናሓሰብና እንፅናዕነዐሉን እንፀንዐሉን በዓል ኮይኑ ክሓልፍ ከም ዝግባእ ሓቢሮም።
ካብ ዓበይቲ ዓዲ ተወካሊ ኣይተ ሕሉፍ ተስፋይ ብወገኖም፣ ፀላእትና ህዝቢ ትግራይ ንምጥፋእ ተላፊኖም ብኣርባዕተ ማእዝን ከቢቦም ንክግለፁ ዝኸብድ በደላት ኣብ ልዕሊ ህዝቢ ትግራይ ኣብፂሖም እዩም።
ካብዚ ንምውፃእ ብዙሕ መስዋእቲ ተኸፊልዎ እዩ።
ነቶም ሰማእታትናን ኣካሎም ዝጎደሉን ዝቖሰሉን በዚ በዓል እናዘከርናን እናሓብሐብናን ንስድራ ስዉኣት እናፅናዕናዕናን ኢሉ ውን ዝተፈላለዩ ደገፋት እናገበርናን ከም ወለድና ኢሂን ምሂን እናተበሃሃልና በዓል መስቀል ከነኽብሮን፣ ብሰላም ክነሕልፎን ይግባእ ዝበሉ ድሕሪ ምባል፣ እዚ ካብ ወለዶ ናብ ወለዶ እናተሰጋገረ ዝመፀ በዓል መስቀል ኣሰሩ ከይጠፍእ ክብርታቱ ክንሕልዎን ክንጥቀመሉን፣ ብሰላም ንክበዓል እውን መላእ ህዝቢ ብፍላይ መናእሰይ ምስ ኣካላት ፀጥታ ብምትሕብባር እጃሞም ከበርክቱ ፀዊዖም።

ትግራይ
09 መስከረም 2016 ዓ.ም
መቐለ
ፕሬዝደንት ግዝያዊ ምምሕዳር ትግራይ ኣይተ ጌታቸው ረዳ ኣብ ስነ ስርዓት ምጅማር ግልጋሎት ማእኸል መሐብሐቢ ጀጋኑ ጉዱኣት ኵናት ትግራይ ኣብ ዘስምዕዎ መደረ

=ምሉእ ኣካል እናሃለወኩም ዝፈልጠኩም ሐዚ ኣካልኩም ዝስኣንኩም ግን ድማ ኣካልኩም ዝሰኣንክምሉ ምኽንያት ልዕሊ ኩሉ ህልውናን ድሕንነትን ህዝቢ ትግራይ ንምርግጋፅ ዝተኸፍለ ዋጋ ስለዝኾነ ንኾርዐሉን ንሕበነሉን።
ዝግበኦ ክብርን ሞጎስን ክረክብ ምዃኑ እውን ክገልፅ እደሊ፡፡

=እዚ ማእኸል ድማ ኣካሎም ዝጎድሉ፣ ምስ ምሉእ ኣካሎም ንፈልጦም ሰባት ንሕብሕበሉ ማእኸል እዩ።
ኣብዚ ማእኸል እዚ ካብቲ ቅድሚ ሐዚ ዝነበርኩም ከባቢ ብኣንፃራውነት ዝሓሸ ግልጋሎት ከም ትረኽቡ (ኣብ ገለ ገለ ቦታታት ዝረኣኽዎ እውን) ንኣካል ጉድኣት ብዝምጥን መንገዲ ዝተዳለዉ መገልገሊ ቦታታት ኣለዉ፡፡ እዚ ግን እኹል ከምዘይኮነ ይርደኣኒ እዩ፡፡

=ሐዚ እውን ብኣሸሓት ዝቁፀሩ ጉድኣት ኣካል ኣለውና፡፡ እዚ ዝተጀመረ ምንቅስቓስ ካብ ምሕብሓብ ሓሊፍና ስልጠና ብምሃብ ዝሓሸ መነባብሮ ክነብሩ ክግበር እዩ።
ነታ ኣካል ከፊሎም፣ ህይወት ዝገበሩላ፣ ህልውንኣ ዘረጋገፅዋ፣ ብቐፃሊ እውን ከረጋግፅዎ ዝደልዩ ህልውና ትግራይ ኣብቲ ዳግመ ሕውየት ይኹን ኣብ ዳግመ ህንፀት ስራሕትና እውን ምሉእ ተሳትፎም ክገብሩ ኩሉ ዓይነት ስልጠናታትን ኣገልግሎታትን ክንህብ ድልዋት ምዃንና በዚ ኣጋጣሚ እዚ ክገልፅ ይድሊ፡፡ ዝኾነ ይኹን ጅግና ዝግበኦ ናይ ሕክምና ግልጋሎት ክረክብ እውን ክንሰርሕ ልዕሊ ኩሉ ዘይተማልኡ ቀረባት ቀልጢፍና ክነማልእ ከም ዝግበአና ብስም ግዝያዊ ምምሕዳር ትግራይ ክገልፅ እደሊ።
=ልዕሊ ኩሉ ሃፍቲ ትግራይ ህዝባ እዩ፡፡ ብዕድመ ንእስነትኩም ህልውና ህዝቢ ትግራይ ክተረጋግፁ ኢልኩም ክዳን ኣይቀረበልኩም፤ እኽሊ ኣይቀረበልኩም ዝኽፈል ዋጋ ኸፊልኩም፤ ሐዚ በፂሕናሉ ኣብ ዘለና ኣንፃራዊ ዝኾነ ሰላም ክተብፅሑ ክኢልኩም፡፡ ዝተማልአ ሰላም ንምርግጋፅ ኣብ እንገብሮ ኩሉ ዓይነት ምንቅስቓስ ንስኹም እውን ከምቲ ቅድሚ ሐዚ ዝነበረኩም ተወፋይነት ክትቅፅልሉ እትኽእልሉ መድረኻት ክነዳሉ ኢና።
=እዚ ጥራሕ ዘይኮነስ ተመሊሱ ብኣሸሓት ዝቁፀር ትግራዋይ ንዘየድሊ ኣካል ጉድኣትን መስዋእትን ዘይሰጠሓሉ ኩነታት ንምፍጣር እታ ዝተፈጥረት ሰላም ዓቂብና ክትሰፋሕን ክትዓሙቕን ብምግባር ዘተኣማምን ሰላም ዝወነነት፣ ህልውናኣ ዘረጋገፀት፣ መሰል ዓርሰ ውሳነኣ ምሉእ ብምሉእ ዘረጋገፀት ትግራይ ንምፍጣር ዝጀመርናዮ ምንቅስቓስ ሐዚ እዉን ኣጠናኺርና ክንቅፅል ኢና፡፡

=ልዕሊ ኩሉ ጀጋኑና ንምኽሓስ ድሌት ኣለና፡፡ ጀጋኑና ዝግበኦም ኣገልግሎት ንምሃብ ድሌት ኣለና፡፡ ድሩትነት ዓቕሚ ዝተማለአ ግልጋሎት ኣብ ምሃብ ዕንቅፋት ክኾን ከም ዝኽእል ኩሉ ዝፈልጦ ሓቂ ኾይኑ በዚ ኣጋጣሚ ግን ንጀጋኑና ክሳብ ሐዚ ምሃብ ዝጀመርናዮም ግልጋሎታት ውሱናት ምዃም ንፈልጥ ኢና፡፡ ሐዚ እውን ብኣሸሓት ዝቁፀር ጉድኣትና ዝግበኦም ዘይረኸብሉ ኩነታት ከምዘሎ ኣፀቢቕና ንርደኦ ኢና፡፡ 

=ኩሉ ነገራትና ኣመዓራሪና እተን ዘለዋና ጥሪት ካብ ድሌት ጀጋኑ ምምላእ ወፃኢ ካሊእ መማረፂ የለን።
ትርጉም ዘለዎ ስራሕ ከም ዘይሰርሐ ተረዲእና ቀሊጥፍና ናይ ኣካል ጉድኣትና፣ ብኽብሪ ዝተሰናበቱ ኣባላት ሰራዊት፣ ልዕሊ ኹሉ ሐዚ ድማ ኣብ ቀረባ ግዘ፥ ህይወቶም ዝገበሩ ብኣሻሓት ዝቑፀሩ ሰማእታትና ክብሮም ብዝምጥን መንገዲ ብዕሊ መርድእ ጌርና ስድረኦም ብዝተወሰነ ደረጃ እውን ይኹን ምሳኹም ኣለና ዝብል መልእኽቲ እነሕልፈሉ ክኸውን እዩ።
=ዝኾነ ይኹን ጥሪት ትግራይ ንወለዲ ጀጋኑ፣ ንጀጋኑ ዘይኾነሉ ምኽንያት ከምዘየለ ድማ በዚ ኣጋጣሚ እዚ ዘለኒ እምነት፣ ዘለኒ ቆራፅነት ከረጋግፅ እደሊ።
ብወገን ግዝያዊ ምምሕዳር ትግራይ ክሳብ ሐዚ ዝተሰርሑን ዘይተሰርሑን ፀብፂብና ኩሉ ዝግበኦ ዝረኽበሉ ኩነታት ብዝተማለአ መንገዲ ክነረጋግፆ ከምዘይንኽእልን ድሩትነት ዓቕሚ ከም ዝሕዘናን ኣብ ግምት ኣእቲና ብዝተወሰነ ደረጃ ዝጀመርናዮም ኣገልግሎት ናይ ምስፋሕ ስራሕቲ ግና ደረጃ ብደረጃ እናማሓየሽና ሕቶታት ተጋደልትና፣ ኣባላት ሰራዊት፣ ስድራ ሰራዊትና ንምምላስ ዝተጀመሩ ምንቅስቓሳት ኣጠናኺርና ክንቅፅል ኢና።
ክብርን ሞጎስን ንጀጋኑ ሰማእታትና፣ ክብርን ሞጎስን ንኣካልኩም ኣጉዲልኩም ህልውና ህዝብና ዘረጋገፅኩም ጀጋኑ!!!
(ፍልፍል፦ ወይን)

09 መስከረም 2016 ዓ.ም
መቐለ
በዓል መስቀል 2016 ዓ.ም ባህላዊ ትሕዝቶኡን ክብርታት ዓጋመን ብዘጉልህ ግና ህዝብና  ኣብ ከቢድ ፀገም ከም ዘሎን ዘለናሉ ኩነታት ኣብ ግምት ብዘእተወን መንገዲ ንምብዓል ምድላዋት ከም ዝተወገኑ ከይዲ ስራሕ ባህልን ቱሪዝምን ከተማ ዓዲግራት ኣፍሊጡ።
ኣብ ሓፈሻዊ ምድላዋት በዓል መስቀል ኣመልኪቶም ምስ ቤት ፅሕፈት ርክብ ህዝብን መንግስትን ዞባ ምብራቕ ትግራይ ፃንሒት ዝነበሮም መተሓባበሪ ከይዲ ስራሕ ባህልን ቱሪዝም ከተማ ዓዲግራት ኣይተ የማነ ተኽለማርያም ከምዝበልዎ፣ ''በዓል መስቀል 2016 ዓ.ም ንሰላምን ዳግመ ሕውየትን ትግራይ"  ብዝብል መራሒ ሓሳብ ከም ዝኽበርን ማሕበረሰባዊ ክብርታት ዓጋመ ክብ ብዘብልን ስቓይ ህዝብና ብዝፍውስ፣ ሃይማኖታውን ባህላውን ትውፊታትና ብምዕቃብ ፀገምና ብምቅላል ናብ ረብሓናን ብዝልውጥን መልክዑ ንምብዓል እናተሰርሐ ከም ዝርከብ ገሊፆም።
እቲ በዓል፣ ብመተሓባባራይነት ማሕበር ልምዓት ዓጋመ ዝሳለጥ  ዓኾ ዓኾዃይ፣ ሆያሆየ፣ ምርኢት ባህሊ፣  ደመራ፣ መኣዲ ዓጋመ፣ ፌስቲቫል ቤተሰብ፣ ጓይላ መስቀል፣ ስፖርት ፅዋዕ መስቀልን ዝኣመሰሉን ምድላዋት እውን ተሓጒስናን ኩሉ ነገር ተማሊኡ ዘይኮነስ እቶም መግለፂ ክብርና ዝኾኑ ትውፊታት ኣካል ሕውየትና ብምግባር ዋላ ኣብ ከቢድ ፀገም ኮይንና ንረብሓና ብዝጥዕሙን ፀገምና ብዘቃልሉን ኣገባብ ንምኽባር  ምድላዋት ከም ዘካትት ኣይተ የማነ ወሲኾም ገሊፆም።
ኣብ ውሽጥን ደገን ዝርከቡ ፈተውትን ተወለድትን ኣብ ሕውየት ከባብታት ዓጋመ ኣድሂቦም ንዘበርክትዎ ዘለዉ ዕዙዝ ግደ ብምንኣድ ድሕንነትን ፀጥታን ዜጋታት ውሑስ ንምግባርን ብምኽንያት እቲ በዓል ዝተጋነነ ናህሪ ዋጋ ንዘርኣዩ ግልጋሎት ወሃብቲ ትካላት ዝከታተል ኮሚቴ ተጣይሹ እቲ በዓል ንክብሪ ህዝብና ብዝምጥን ኣገባብ  ንክሓልፍ እናተሰርሐሉ ከም ዝርከብ እውን ኣረዲኦም።
በዓል መስቀል ኣብ ከባብታት ዓጋመ ብፍሉይ ፅምብልን ባህላዊ ትሕዝቶን ከም ዝኽበር ዝፍለጥ እዩ።

ትግራይ
09 መስከረም 2016 ዓ.ም 
መቐለ
ዓለምለኻዊ ትካል ገባሪ ሰናይ፣ “ቻይና ፋውንደሽን ፎር ሩራል ዲቨሎፕመንት” ዝተብሃለ ኣብ ከተማ መቐለ ንዝርከቡ 3 ሽሕ ተምሃሮ፣ 4 ነጥቢ 5 ሚልዮን ብር ዋግኦም ናውቲ ትምህርቲ ሓጊዙ 

ኣተሓባባሪ፣ “ቻይና ፋውንደሽን ፎር ሩራል ዲቨሎፕመንት” ኣይተ ዳንኤል ወርቁ ብወገኖም፣ኣብ ልዕሊ ህዝቢ ትግራይ ዝበፅሐ ሽግር  ቃላት ልዕሊ ዝገልፅዎ ከም ዝኾነ ብምሕባር፣ እቲ ብልዕሊ 4 ነጥቢ 5 ሚልዮን ቅርሺ ዝግመት ዝተዓደገ ናውቲ ትምህርቲ ንሰለስተ ሽሕ ተምሃሮ ሙሉእ ቀዳማይ ብርኪ ቤት ትምህርቲ ላጪ መቐለ ንሕድሕዶም 1 ሽሕን 5 ሚእትን ቅርሺ ዋግኡ ከም ዝኾነን ብቐፃሊ ድማ ኣጠናኺሮም ከም ዝቕፅልሉን ኣረጋጊፆም።
ኣብቲ ርኽክብ ዝተረኸቡ፣ ምክትል ሓላፊ ቢሮ ትምህርቲ ትግራይ ኣይተ እስማዒል አብደርሕማን ፈለማ ነቲ ዓለምለኻዊ ትካል ገባሪ ሰናይ ፣ህዝቢ ትግራይ ኣብ ከቢድ  ዓፀቦ ከም ዝርከብ ብምርዳእ ህፃዉንቲ ትግራይ ካብ መኣዲ ትምህርቲ ንከይተርፉ ንዝገበርክምዎ ሓገዝ ብስም ህዝቢ ትግራይን ቢሮ ትምህርቲ  ትግራይን አመስግን ድሕሪ ምባል፣ ነቲ ሰናይ ተግባር ካልኦት እውን ክስዕብዎ ከም ዝግባእ ኣብቲ ኣጋጣሚ ፀዊዖም።
ርእሰ መምህር እታ ቤት ትምህርቲ  መምህር ሓዱሽ መሓሪ ብግደኦም፣እዚ ገባሪ ሰናይ እዙይ  ኣብ ዝሓለፈ ዓመት እውን ንተምሃሮ ቤት ትምህርቲ ላጪ ሓገዝ ፀባ ከም ዝገበረ ብምዝኽኻር፣ ሕዚ ንዝገበርዎ ሓገዝ ናውቲ ትምህርቲ እውን ብምምስጋን፣እቲ  ሓገዝ ተጠናኺሩ  ንክቕፅልን ኣተሓሳሲቦም።
08 መስከረም 2016 ዓ.ም
መቐለ
ስነ ስርዓት ኣቀባብላ ጀጋኑ ተጋደልቲ ተሓብሐብቲ ጉድኣት ኩናት ኣባላት ሰራዊት ትግራይ፣ ላዕለዎት ሰብ መዚን ወታደራዊ መራሕትን ኣብ ዝተረኸብሉ ኣብ ነበር ቀፅሪ መለስ ኣካዳሚ ዝርከብ ማእኸል መሐብሐቢ ጀጋኑ ዉጉኣት ይሳለጥ ኣሎ

8 መስከረም 2016 ዓ.ም
መቐለ
ፕሬዚደንትን ምክትል ፕሬዚደንትን ላዕለዋይ ቤት ፍርዲ፣ ምስ ዳያኑን ሬጅስትራራት ላዕለዋይ ቤት ፍርዲ ይዝትዩ ኣለዉ

ፕሬዚደንት ላዕለዋይ ቤት ፍርዲ ዶክተር ር ፀጋይ ብርሃነ ምስ ምክትል ፕሬዚደንት ላዕለዋይ ቤት ፍርዲ ኣይተ ገብረኣምላኽ የዕብዮ ብሓባር ሎሚ  08 መስከረም 2016 ዓ.ም ኣብ ምጅማር ስራሕቲ ዳይነት 2016 ዓ.ም ኣመልኪቶም ምስ ዳያኑን ሬጅስትራራት ላዕለዋይ ቤት ፍርዲ ይዝትዩ ከምዘለዉ ርክብ ህዝቢ ላዕለዋይ ቤት ፍርዲ ትግራይ ሓቢሩ ኣሎ።
08 መስከረም  2016 ዓ.ም
          መቐለ
ፕሬዚደንትን ምክትል ፕሬዚደንትን ላዕለዋይ ቤት ፍርዲ፣ ምስ ዳያኑን ሬጅስትራራት ላዕለዋይ ቤት ፍርዲ ይዝትዩ ኣለዉ

ፕሬዚደንት ላዕለዋይ ቤት ፍርዲ ዶክተር ር ፀጋይ ብርሃነ ምስ ምክትል ፕሬዚደንት ላዕለዋይ ቤት ፍርዲ ኣይተ ገብረኣምላኽ የዕብዮ ብሓባር ሎሚ  08 መስከረም 2016 ዓ.ም ኣብ ምጅማር ስራሕቲ ዳይነት 2016 ዓ.ም ኣመልኪቶም ምስ ዳያኑን ሬጅስትራራት ላዕለዋይ ቤት ፍርዲ ይዝትዩ ከምዘለዉ ርክብ ህዝቢ ላዕለዋይ ቤት ፍርዲ ትግራይ ሓቢሩ ኣሎ።
08 መስከረም  2016 ዓ.ም
          መቐለ
መአረምታ
ኣብ ናይ ትማሊ ዜናና "በዓል መስቀል ኣብ መላእ ትግራይ ክኽበር እዩ" ዝብል፣ኣብቶም ጊዚያዊ ምምሕዳር ትግራይ ዘለዎም ከባብታት ምዃኑ ርዱእ ንክኸውንን ብኡ ኣስተኻኺልና ዘቕረብናዮ ምዃና እውን ምስ ይቕረታ ንሓትት።
ርኢቶታትኩም ንዝሃብኩምና ድማ ነመስግን።
08 መስከረም 2016 ዓ.ም
መቐለ
ኣብ ወረዳ ሳሓርቲ ስልጠና መምህራን እናተሳለጠ ይርከብ

ኣብ ወረዳ ሳሓርቲ ኣብ 31 ኣብያተ ትምህርቲ፣ ኣብ መምህራን ዝበፅሐ ፀገም ስነልቦና ብወሳናይ መልክዑ እውን እንተኾነ ብምሕጋዝ ከይዲ ምምሃር ምስትምሃር እዚ ዓመት ንምጅማር ስልጠና መምህራን እናተሳለጠ ከም ዝርከብ ሓበሬታን ርክብን እታ ወረዳ ፀብፂቡልና ኣሎ።
ሙሉእ 1ይ ብርኪ ቤት ትምህርቲ ግጀት  ካብተን ስልጠና እናተኻየደን እትርከብን ትዕዝብቲ ዝተኻደለን ኣብያተ ትምህርቲ ሓንቲ ምዃና ዝጠቐሰ እቲ ሓበሬታ፣ ሚእቲ ሚእታዊ መምህራን ኣብ ምስታፍ ዝርከቡላ ኮይኖም፣ኣብ መጀመርታ ናብቲ ስልጠና ኣብ ምእታው ኣበል ውሒዱና ዝብል ዋላ እንተነበረ ድሕሪ ምርድዳእ ግና ናብ ስልጠና ከም ዝተኣተወ ካብ ሰልጠንቲ መምህራን መምህር ረዳኢ ዒንዳይ እንትገልፁ ኣብ መጀመርያ ከባቢ ኣይተቐበልናዮን ነይርና ምስ ተረዳዳእና ግን እቲ ስልጠና ጠቓሚ ኾይኑ ረኺብናዮ ኢና ኢሎም።
ርእሰ መምህር እታ ቤት ትምህርቲ  መምህር መሓመድኑር ነጋሽ ብወገኖም ኣብቲ ፈለማ ኣበል ስለ ዝወሓደ ኣይንሳተፍን ዝብል ሓሳብ ተላዒሉ ነይሩ፤ ደሓር ግና ምርድዳእ ምስ ተገበረ እቲ ስልጠና ክጅመርን ብግቡእ ክወሃብን ክኢሉ እዩ ኢሎም።
መምህር ኢትዮጵያ ዳኘው ብግደአን እቲ ስልጠና ኣብ ኣርባዕተ መሰልጠኒ ሰነዳት መሰረት ብምግባር ብፅቡቕ መንገዲ እቲ ስልጠና እናተዋሃበና ይርከብ ኢለን።
ሓላፊ ቤት ፅሕፈት ትምህርቲ ወረዳ ሳሓርቲ መምህር በርሀ ገብሩ ከምዝበልዎ፣ እቲ ስልጠና ካብ 03 መስከረም 2016 ዓ.ም ጀሚሩ ኣብ 31 ኣብያተ ትምህርቲ  እናተሳለጠ ይርከብ ምስ በሉ፣ ከም ወረዳ ክሳተፉ ዝግበኦም 539 መምህራን ኮይኖም ዝተሳተፉ 522 ከምዝኾኑን ብምብራህ፣ ኩነታት ስልጠና ኣመልኪቶም እንትሕብሩ ኣብ መጀመርታ ከባቢ ኣበል ስለ ዝወሓደ ኣይንሳተፍን ዝብል ዝንባለ ከም ዝተርኣየን ድሕሪ ምርድዳእ ግን ናብ ስሩዕ ስልጠና ከምዝተኣተወን ብምሕባር እቲ ስልጠና ዕዉት ብዝኾነ ኣገባብ ኣብ ምርድዳእ ተደሪኹ ይካየድ ከምዘሎን፣እቲ ስልጠና ነቲ 09 መስከረም 2016 ዓ.ም ዝጅመር ስሩዕ ትምህርቲ ሓጋዚ ክኸውን እዩ ዝብል እምነት ከምዘለዎም እውን ገሊፆም።

ትግራይ
07 መስከረም 2016 ዓ.ም
መቐለ
"በዓል መስቀል ንሰላምን ዳግመ ሕውየትን ትግራይ" ብዝብል መራሒ ሓሳብ ኣብ ትግራይ ክኽበር እዩ

በዓል መስቀል 2016 ዓ.ም፣ "በዓል መስቀል ንሰላምን ዳግመ ሕውየትን ትግራይ" ብዝብል መራሒ ሓሳብ ኣብ ትግራይ ከም ዝኽበር ሓላፊ ቢሮ ባህልን ቱሪዝምን ትግራይ ዶክተር ኣፅብሃ ገብረግዚኣብሄር ሎሚ 07 መስከረም 2016 ዓ.ም ንጋዜጠኛታት ኣብ ዝሃብዎ መብርሂ ገሊፆም።
በዓል መስቀል ሃይማኖታውን ባህላውን በዓል ብምዃኑ መላእ ህዝቢ ዝሳተፈሉን ተፈላልዮም ዝነበሩ ኣዝማድን መሓዙትን ዝራኸብሉን ፍቕሮምን ምትሕግጋዞምን ካልኦትን ማሕበራዊ ርክባት ዝጠናኸረሉን ብምዃኑ ብርክት ዝበለ ረብሓታት ከምዘለዎ ዝገለፁ ዶክተር ኣፅብሃ፣  ኣብቶም ዝሓለፉ ዓመታት ብሰንኪ ሕማም ኮሮናን ወራር ኲናት ትግራይን እቲ በዓል ከይተኸበረ ምምፅኡ ብምሕባር  ህዝቢ ትግራይ ኣብ ልዕሊኡ ብሰንኪ ዝበፅሖ ወራርን ሃስያን መሊኡ ተሓጒሱ ዋላ እኳ እንተዘየብዐሎ ናይ ሎሚ ዘበን በዓል መስቀል በቲ መራሒ ሓሳብ ተሰንዩ እንትበዓል፣ እቲ በዓል ንምብዓል ኣብ ዝግበሩ ሓበራዊ ፀወታታትን ደርፍታትን ካልኦትን እቲ ዝነበረ ልዑልን ጥንኩርን ስነ ልቦናን ሓድነትን ሓልየትን ምትሕብባርን ኣብ ምምላስ ልዑል ግደ ኣለዎ ይብሉ።
በዓል መስቀል ንዘበናት ሒዝናዮም ዝፀናሕና ሃይማኖታውን ባህላውን ክብርታት ህዝቢ ትግራይ ብሰፊሑ ዝሕለወሉን ዝንፀባረቐሉን ብምዃኑ ባህልናን ትውፊትናን እናፋለጥናን እናስፋሕናን ዝተፈላለዩ ውድድራትን ፀወታታትን ብምክያድ ፈለማ ባህልና ክዕቀብን ክሰፍሕን ምግባር፣ ብዓብይኡ ድማ ምስሊ ትግራይ መቐየሪ፣ መፋለጥን መጥቀምን ኢሉ ውን ማሕበራዊ ፀገማት ንምፍታሕ ንደጋገፈሉን ተበታቲኑ ዝነበረ ዝራኸበሉን ኮታስ ተዳኺሙ ዝነበረ ኢኮኖሚ ኣብ ምንቕቓሕ ዝፃወቶ ግደ ዓብይ ምዃኑ እውን ዶክተር ኣፅብሃ ሓቢሮም።
እቶም ሓላፊ በዓል መስቀል ተምሳሌት ሰላም፣ፍቕሪ፣ ሓልዮትን ምትሕብባርን ምድግጋፍን ብምዃኑ እዚኣቶም ንወዲ ሰብ ዘድልዩ መሰረታውያን ዝበሃሉ ብምዃኖም መላእ ህዝቢ ነዚ በዓል ንምብዓል ጥራሕ ዘይኮነ ሕውየት ኣብ ምምፃእ ዝህልዎ ግደ ልዑል ብምዃኑ በብከባቢኡ ብሰፊሑ ክበዓል ዝግበኦ በዓል ምዃኑ እውን ኣገንዚቦም።
ምስ ፀጥታ ዝተኣሳሰረ ድማ ማሕበር ዓጋመን ጮምዓን ካልኦት መናእሰይን ወዲበን ምስ ኣካላት ፀጥታ ብምትሕብባር  በዓል መስቀል ሰላምን ድሕንነትን ብዝተሓለወ መልክዑ ንክበዓል ይሰርሓ ምህላወን ዝሓበሩ ዶክተር ኣፅብሃ፣በዓል መስቀል መላእ ህዝቢ ዝሳተፈሉ ብምዃኑ ኩሉ ሰላሙን ድሕንነቱን ንምሕላዉ ምስ ኣካላት ፀጥታ ተሓባቢሩ ንክሰርሕ ፃዊዒቶም ኣቕሪቦም።
በዓል መስቀል ንዘበናት እናተሰጋገረ ዝመፀ ባህልን ያታን ትግራይ ኣብ ምሕላውን ምጥንኻርን ግዲኡ ዝለዓለ ምዃኑ ብምብራህ፣ ነዚ ኣብ ምግባር እናሰርሓሉ ዝመፀ ስለዝኾ ሎሚ ድማ ካብ ዝኾነ ግዜ ንላዕሊ ባህልታትን ልምድታትን ህዝቢ ትግራይ ንምፍላጥን ንምሕላውን ከምዝስረሐሉ ገሊፆም።

ትግራይ
07 መስከረም 2016 ዓ.ም
መቐለ
ኣብ ወረዳ ላዕላይ ማይጨው ሓገዝ ናውቲ ትምህርትን ንመምህራን መተባብዒ ሓገዝ ገንዘብን ተዋሂቡ
ተወለድትን ፈተውትን ወረዳ ላዕላይ ማይጨው ጣብያ ናትካ ብላዕ ብ309 ሽሕን 532  ቕርሺ ዝተዓደገ ናውቲ ትምህርቲ ከምዘበርከቱ  ሓበሬታን ርክብን ወረዳ ላዕላይ ማይጨው ፀብፂቡልና ኣሎ።
እቲ ካብ ተወለድትን ፈተውትን ወረዳ ላዕላይ ማይጨው ጣብያ ናትካ ብላዕ ነባርነቶም ኣብ ውሽጥን ወፃእን ዝኾኑ ወገናት ንተምሃሮ ዝተወፈየ፣ 6 ሽሕን 144 ደፍተር፣ 1ሽሕን 500 ቢሮን 432  እርሳስን አመልኪተን ሓሳብ ዝሃባ ዋና ኣማሓዳሪት ወይዘሮ ኣበባ ተስፋይ እንትኾና፣ ወለዲ ደቆም ናብ መኣዲ ትምህርቲ ከኽትቱ፣ ክከታተሉ፣ ተምሃሮ ድማ በቲ ዝተረኸበ ሓገዝ ተተባቢዖም ንፉዓትን ተወዳደርቲ ኮይኖም ዓዶም ከፀውዑ ከምዝግባእ ብምትሕስሳብ ነቶም ገበርቲ ሰናይ ብምምስጋን ካልኦት እውን ከምዚ ዓይነት ሰናይ ተግባር ከካይዱ ኣተሓሳሲበን።
ብተዛማዲ፣ እቶም ተወለድትን ፈተውትን ወረዳ ላዕላይ ማይጨው ጣብያ ናትካ ብላዕ ን30 መምህራን ንሕድሕዶም 1 ሽሕን 200 ሚእትን ቅርሺ ብድማር 36 ሽሕ ቕርሺ መተባብዒ ከምዝሃቡ እውን ኣብቲ ሓበሬታ ተጠቒሱ ኣሎ።
ኣብቲ መድረኽ ዝተረኸቡ ሓላፊ ቤት ፅሕፈት ትምህርቲ መምህር ግደይ ደስታ፣ ነቲ ዝተገበረ ሓገዝ ዓብይ ምስጋና ዝግበኦ ኮይኑ መምህራና ብዘለዎም ፅብቕ ኣፈፃፅማ ስራሕ ብምትብባዕ ንቀፃሊ እውን በቲ ሒዝክምዎ ዘሎ መንገዲ ተጓዒዝኩም ተምሃሮ ክትሃንፁ ትፅቢት ንገብር ከምዝበሉ እቲ ሓበሬታ ኣመልኪቱ።
ርእሰ መምህር ቤት ትምህርቲ ዓዲ  ጓንሶ መምህር  ኣለም ንጉሰ ብግደኦም፣ንመምህራን  ምትብባዕኩም ዝምስገን ኮይኑ ተዋሂቡና ዘሎ ሕድሪ ግን ከቢድ እዩ።
ካብ ማንም እዋን ንላዕሊ ተዓፃፂፍና ተምሃሮና  ክንሃንፅ፣ ክነብቅዕን ናብ ዘሓሸ ክነሰጋግሮምን ድማ ክንሰርሕ ዝተዋሃበና ሕድሪ እውን  ክንፍፅም ኢና ምስ በሉ፣ ኣብ ኣብያተ ትምህርትና ናውቲ ትምህርቲ ማለት መሳርሒ ፅሕፈትን ካልኦት ፀገማት ስለዘለዉና ብዝተኽኣለ መጠንትኹረት ብምግባር  ክፍቱሑልና ንላቦ ኢሎም።
ተወካሊ እቶም ገበርቲ ሰናይ ኣይተ ፀሃየ ኪዳነ ብወገኖም፣ ሕዚ እውን ሓገዝና ቀፃሊ እዩ ሳኣን ናውቲ ትምህርቲ ካብ ዓውደ ትምህርቲ ዘቋርፅ ተምሃራይ ከይህሉ ኣብ ጎኒ መምህራና ኮይንና ዝጎደለ ክንምልእ ክንሰርሕ ኢና ኢሎም።

ትግራይ
07 መስከረም 2016 ዓ.ም
መቐለ
ስልጠና ሕውየት ስነ ልቦና መምህራን ይሳለጥ ኣሎ

መምህራን ሙሉእ 1ይ ብርኪ ቤት ትምህርቲ ነበለት  ንከይዲ ትምህርቲ 2016 ዓ.ም ናብ ስራሕ ዘእትው ስልጠና ስነ ልቦናዊ ሕውየት  ይስልጥኑ ከምዘለዉ ምክትል ርእሰ መምህር እቲ ቤት ትምህርቲ መምህር ሓጎስ ኣብርሃ እንትሕብሩ፤ እቲ ንክልተ ሰለስተ ዓመት ካብ ስራሕ ርሒቑ ዝነበረ መምህር ብዝተወሰነ መልክዑ ኣንፈትን ስልጠና ብምሃብ ናብ ስሩዕ ስራሕ ንምእታው ዝዓለመ እዩ ይብሉ።
ፈለማ ኣድላይነት እቲ ስልጠና ብዝምልከት ምስ መምህራን ኣብ ምርድዳእ ድሕሪ ምብፃሕ፣ ናብቲ ስልጠና ከም ዝተኣተወ ዝሓበሩ እቶም ርእሰ መምህር፣ይኹንምበር እቶም መምህራን ዝተፈላለዩ ሕቶታት ዘቕረቡሉን ኣብ ፅቡቕ መደምደምታ ብምብፃሕ እቲ ስልጠና በቲ ዝተደለየ ኩነታት ይካየድ ከምዘሎን ሓቢሮም።
መምሃራን እቲ ቤት ትምህርቲ መምህር ኣሰፋች ኣረፋይነን መምህር ተስፉ ገብሩ ብሓባር ከም ዝበልዎ፤እቲ ዝውሃብ ዘሎ ስልጠና ሕውየት ስነ ልቦና መምህራን ትምህርቲ ንምጅማርን ንስርሖምን ሓጋዛይን እዋናውን ምዃኑ ብምንኣድ ቐፃልነት ክህልዮ እውን ብምልዋብ፣ምስ መሃያ መምህራን ተታሒዙ ዘሎ ኢኮኖሚያዊ ማህሰቲ ከቢድ ስለዝኾነ መንግስቲ ትኹረት ክህበሉ ፀዊዖም።
ብኻሊእ ዜና፣ኣባል ወለዲ መምህራን ሕብረት (ወመሕ) እቲ ቤት ምህርቲ ኣይተ ገብረኣነንያ ገብረሚካኤል ብዛዕባ ምጅማር ከይዲ ትምህርቲ 2016 ዓ.ም ኣመልኪቶም እንትሕብሩ፣ንዳግማይ ህንፀት ሙሉእ 1ይ ብርኪ ቤት ትምህርቲ ነበለት ምስ ወለዲ ተምሃሮን ካልኦት ትካላት ገበርቲ  ሰናይ ተሓባቢርካ ንምስራሕ ዝተፈላለዩ፣ ምልዕዓዓላት ይካየዱ ከም ዘለዉን ህዝቢ ብዓቕሙ ዝሕግዘሉ ኩነታት ከምዘሎ ዝሓበሩ ኣይተ ገብረኣነንያ፣ ካልእ እውን ብዝተፈላለዩ ሞያታት ማለት ፅገና ዝኽእል ብምፅጋን ሞያ ኮንስትራክሽን ዘለዎ ብምህናፅ ኮታስ ክእለት ዘለዎ ብክእለቱ ጉልበት ዘለዎ ብጉልበቱ ክሕግዝ ፀዊዖም ኣለዉ።
ተምሃሪት 8ይ ክፍሊ ሚልዮን ተኽለብርሃን ብወገና ብሰንኪ ፀላእቲ ካብ መኣዲ ትምህርቲ ርሒቓ ከምዝነበረት ብምሕባር፣ሕዚ ዋላ እኳ ቤት ትምህርታ ዝዓነወ እንተኾነ ንምምሃር ድልውትን ሕጉስትን ከምዝኾነት ሓቢራ።

ትግራይ
07 መስከረም 2016 ዓ.ም
መቐለ
ኣብ ክፍለ ከተማ ዓዲ ሓቂ  ወረቐት ምስክር ኣፍልጦ ተዋሂቡ 

 ኣብ ክፍለ ከተማ ዓዲ ሓቂ ጣብያ ህዳሰ ን360 ውልቀ ሰባትን  ቁሸታትን ኣብ መኸተ ዝነበሮም ግደ ምኽንያት ብምግባር ወረቐት ምስክር  ኣፍልጦ ከም ዝተውሃበ ሓበሬታን  ርክብን እቲ ክፍለ ከተማ ሓቢሩ።
ኣብቲ እዋን ኣመሓዳሪ ጣብያ ህዳሰ ኮነሬል ኪሮስ ወሬታ ከምዝበልዎ ኣብ ጣብያ ህዳሰ ህዝብና ብፍልጠቱን ጉልበቱን ኣብ እዋን መኸተ ብምርብራብ  ነታ ዘይትትካእ ህይወቱ እውን ገቢሩ ናብዚ በፂሕናዮ ዘለና በፂሕና ኢና።
ኮይኑ ግን ንኹሉ ኣብቲ መኸተ ዝተወፈየ ምሸላም ስለ ዘይክኣል ንኹልኹም ኣበርክቶ ዝገበርኩም ኣመስጊንና ከም መርኣያ ግና ነዞም ሎሚ ንሽልሞም ዘለና ንሽልም ኣለና።
መኸተና መልክዑ ቀይሩምበር ከም ዘይተዛዘመ ብምርዳእ ድማ ኩላትና ዝያዳ ተሰጣጢምና ነቲ ኣቲናዮ ዘለና መድረኽ ብዓወት ንምዝዛም ካልኦትና እውን ንክንለዓዓል እዚ መድረኽ ተሰናዱኡ ስለዘሎ ኢድ ንኢድ ተተሓሒዝና ተልእኾና ከነዐውት ይግበአና ኢሎም።
ኣብቲ መድረኽ ነበርቲ እቲ ጣብያን ዕዱማት ኣጋይሽን ከም ዝተረኸቡ እውን እቲ ሓበሬታ ኣመልኪቱ።

ትግራይ
07 መስከረም 2016 ዓ.ም
መቐለ
ኣትሌት ጉዳፍ ፀጋይ ብ5 ሺሕ ሜትሮ ጉያ ክብረ ወሰን ብምስባር ተዓዊታ

ኣትሌት ጉዳፍ ፀጋይ ኣብ ዩጂን ኦሪገን ኣብ ዝተኻየደ ውድድር 5 ሺሕ ሜትር ቅድም ክብል ብኬንያዊት ኣትሌት ፌይዝ ኪፕዬጎን ተታሒዙ ዝፀንሐ ክብሪ ወሰን ብምስባር ተዓዋቲት ዲያመንድ ሊግ ኮይና ክብል ዎርልድ ኣትሌቲክስ ኣብ መርበብ ሓበሬትኡ እንትገልፅ ጉዳፍ ነቲ ክብረወሰን ዝሰበረቶ 14:00.21 ብዝኾነ ሰዓት ብምእታው ከምዝኾነውን ወሲኹ ሓቢሩ ኣሎ።

ትግራይ
07 መስከረም 2016 ዓ.ም
መቐለ
ተወለድቲ ወረዳ አሕፈሮም ናውቲ ትምህርቲ ኣበርኪቶም  

 ኣብ ኣዲስ ኣበባ ዝነብሩ ሰለስተ ተወለድቲ ጣብያ ዕዳጋ ዓርቢ ወረዳ አሕፈሮም  ንሓሙሽተ ኣብያተ ትምህርቲ እታ ጣብያ፣ ልዕሊ 565 ሽሕ ቅርሺ ዋግኡ ናውቲ ትምህርቲ 06 መስከረም 2016 ዓ.ም ብሓገዝ  ከም ዘበርከቱ ሓበሬታን ርክብን ወረዳ አሕፈሮም ፀብፂቡልና ኣሎ።
ነቲ ሓገዝ ኣመልኪቶም፣ ነበርትን ኣመራርሓን እታ  ጣብያ፣ ርእሳነ መምህራን እተን ኣብያተ ትምህርትን ከም ዝሓበርዎ፣ እዞም ግዱሳት ተወለድቲ ካብ  2001 ዓ.ም ጀሚሮም መምሃሪ ክፍሊ ህንፃታት፣ ኣብያተ ንባብ፣ ዝተፈላለዩ ናውቲ ትምህርቲ፣ ወናብር፣ ኮምፒተራትን መሳርሕታት ፅሕፈትን እናሓገዙ ምምፅኦም ብምዝኽኻር፣ሕዚ  ድማ መቐፀልታ ሕሉፍ ኣብ ሕውየት ትምህርቲ ግደኦም ንምብርካት ደፍተር፣ ቢሮ፣ እርሳስን  መደምሰስን ምሕጋዞም  ልዑል ክብርን ምስጋናን ከም ዘለዎም ሓቢሮም።
ተወካሊ እቶም ገበርቲ ሰናይ ኣይተ ፍስሃ ግርማይ ብወገኖም፣ ብፀላእትና ፅንተት ተፈሪዱና ንድሕሪት ክንምለስን ክንጠፍእን ኣብዛ መሬት ከይንነብር ፈሪዶምልና እዮም፡፡ ንሕና ከምዚ ኢልኩም ትፀንሑና ኢኩም ኢልና ንሰከንዲ ሓሲብና አይንፈልጥን፡፡ይኹን እምበር ሳላ ቃልስናን ፈጣሪናን ከምዙይ ንምርኻብ ካብ ኣብቀዐና እቶም ዝኸሰርናዮም ናይ ሰለስተ ዓመት ጊዜ ብትምህርቲ ንቅድሚት ክመፁ ንምግባር፣ መሳርሒ ትምህርትን ካልኦትን አሐይልና ክንሕግዝ ኢና፤ ንስኹም ድማ ኣብ ትምህርትኹም ክትነፍዑን ትግራይ ናብ ብራኸ ክትወስዱዋን ክትፅዕሩ ይግባእ ኢሎም።
ሓላፊ ቤት ፅሕፈት ዘፈር መንግስታዊ ግልጋሎትን ተወካሊ ወረዳ አሕፈሮምን ኣይተ ገብረፃድቕ ጉርምን ሓላፊት ቤት ፅሕፈት ትምህርቲ ወረዳ አሕፈሮም መምህር ሰለማዊት ጉዕሽን ብሓባር ከም ዝገለፅዎ፣ እዞም ምሃብ ልማዶም ዝኾኑ ተወለድትን ፈተውትን ግዱሳትን አሓትና  እንትልግሱ ገንዘብ ስለ ዝበዝሖም ወይ መቐመጢ ስለ ዝሰኣኑሉ ኣይኮኑን፡፡ እቲ ኣብ ህዝቦም ዝበፅሓ ፀገም፣ ማህሰይቲ፣  ግፍዕን  ጉድኣትን ወፅዓን ግፍዕን ህዝብና ናይና እዩ ዝብል ስምዒት ተሰሚዕዎም ብሕራነ ሕውየትን ህንፀትን ትግራይ ቁልፊ መፍቲሒኡ ትምህርቲ እዩ ኢሎም  ብምእማን ናብዚ  መፅዮም ምሕጋዞም ዝለዓለ ምስግና ኣለና፤ካልኦትውን ከምዚ ዝበለ ሰናይ ተግባር ክፍፁሙ ንሕብር ኢሎም።
ነበርትን ወለድን ብግደኦም፣ ደቅና ኣለዓዒልናን ደጊፍናን ብትምህርቲ ነፊዖም ተረከብትን ሃነፅትን ዓዲ ንክኾኑ ካብ ምዝገባ ጀሚርና ክሳብ መወዳእታ ትምህርቶም ብጊዜ የለን መንፈስ ክንሕግዞም ከም ዝግባእ ሓደራ ንምሃብ እዩ ምስ በሉ፤ ነቶም ብወለንታኦም ሓገዝ ዝገበሩ ኣመስጊኖምን ኣሰሮምውን ካልኦት ተወለድትን ፈተውትን ክስዕቡዎ ፀዊዖም።

ትግራይ
07 መስከረም 2016 ዓ.ም
መቐለ
ኣብ ወረዳ ራያ ዓዘቦ ኣብ ዝርከባ ትካላት ሕርሻ መካናይዜሽንን ኣግሮ ፕሮሰሲንግን ንዝበፅሐን ሃስያ ንምዕዛብ ዝዓለመ ዑደት ክካየድ ውዒሉ።
"ሰላምና ነፅንዕ ዝዓነወት ትግራይ ዳግም ንህነፅ" ብዝብል መራሒ ሓሳብ ብምንስትሪ ኢንድስትሪ ፌደራል  ካብ 24 ክሳብ 30 መስከረም 2016 ዓ/ም ኣብ ከተማ መቐለ ንዝካየድ ባዛርን ኤግዜብሽንን ምኽንያት ብምግባር መፍረይቲ ትካላት  ትግራይ ንምንቕቓሕ ዓሊሙ ኣብ ወረዳ ራያ ዓዘቦ ንዝርከቡ ትካላት ሕርሻ መካናይዜሽንን ኣግሮ ፕሮሰሲንግን ዑደት ይካየድ ኣሎ።
እቲ ሎሚ ክካየድ ዝወዓለ ዑደት ኣባላት ቢሮ ንግድን  ኢንዳስትሪን ሚድያታት ትግራይን ዘካተተ'ዩ።
ካብ ሞንጎ  ዑደት ዝተኻየደሎም  ሃለቃ ሞጎስ እንቨስትመንትን ደሰታ በርሀ ኣሕምልትን ፍራምረን እንትኾኑ  ኣብ  ማእኸል እንቨስትመንቶም ዝነበሩ ዝተራቐቐ ቴክኖሎጂን ውሽጣውን ደጋውን ናውቶምን ብስንኪ ኣብ ትግራይ ዝተኸፈተ ቁሉዕ ወራር ሙሉእ ንሙሉእ ከምዝዓነወን ብቀዋሚ ይኹን ግዝያዊ ተቖፂሮም ዝሰርሑ ዝነበሩ ነበርቲ እቲ ከባቢ ካብ ስራሕ ወፃኢ ኮይኖም ከምዘለውን እቶም ሰብ ሃፍቲ ተዛሪቦም።
እቲ ዝካየድ ዘሎ ዑደት ኣብዚ ሐዚ እዋን ንዝበፅሖ ዕንወት ንምዕዛብን ሰብ ሃፍቲ ንኹለመዳይ ዕንወት ተፃዊሮም የካይድዎ ንዘለው ስራሕቲ ንምዕዛብን ዘተኮረን ምንባሩ፤ዝፀብፀበ 104.4 ኤፍ. ኤም. ራድዮ መቐለ እዩ።

ትግራይ
06 መስከረም 2016 ዓ.ም
መቐለ
ብተስፋ ንነብር ኣለና፤ ንሕና ሕጂ ዘድልየና ብቕልጡፍ  ናብ መረበትና  ምምላስ እዩ _ ተመዛበልቲ ወረዳ ቃፍታ ሑመራ

 ኣብ ማእኸል ጊዝያዊ  መዕቖቢ ቴክኒክን ሞያን ዓብይ ዓዲ መተሓባበሪ ተመዛበልቲ ኣይተ ገብረእግዚኣብሄር ተስፋማርያም ከምዝበልዎ፣  ልዕሊ  20 ሽሕ ተመዛበልቲ ወረዳ ቃፍታ ሑመራ  ኣብቲ ማእከል ንልዕሊ ሸሞንተ ወርሒ ዝኣክል ዝኾነ ሰብኣዊ ሓገዝ ኮነ ካልኦት መሰረታዊ ድሌታት ብዘይ ምርካቦም ኣብ ኣዝዩ ዝኸፍአ መነባብሮ  ይርከቡ።
ኣብ ማእኸል መዕቖቢ ተመዛበልቲ ኮለጅ ቴክኒክን ሞያን ዓብይ ዓዲ ብምኽንያት እቶም ፋሽሽታውያን ወረርቲ ሓይልታት ካብ ማሙቕ ገዝኦም ወፂኦም ሕሱም ናብራ ዘሕልፉ ዘለዉ ወገናት ካብቶም ልዕሊ 20 ሽሕ ተመዛበልቲ እቶም ሓሙሽተ ሽሕ መራሕቲ ስድራ ከም ዝኾኑ እውን እቶም መተሓባበሪ ሓቢሮም።
ኣይተ ጨርቆስ ተጫነ ካብ ወረዳ ቃፍታ ሑመራ ጣብያ ኣደባይን ወይዘሮ መርሃዊት ገብረየሱስ ካብ ጣብያ ማይ ወይኒ እቲ ወረዳ ከም ዝተመዛበሉ ይገልፁ።
ንልዕሊ ሰለስተ ዓመት ሙሉእ፣ ኣብ ስቓይ ምንባር ከቢድ ከም ዝኾነ ዝሕብሩ እቶም ወገናት፣ እቲ ንስሙ ዝመፅእ ዝተወሰነ ሓገዝ ፍፁም ከም ዘይኣክልን ዳሓርስኳ እተን ኣየሕውያ አየሙታ ዝመፃ ሓገዝ ኣቋሪፀንዋ ዝበሉ እቶም ተመዛበልቲ፣ ዘለናሉ ኩነታት ኣዕሪዩ መሕመሚ እዩ ይብሉ።
ብዝተፈላለዩ ሕማማት እውን ንጥቃዕ ኣለና ዝበሉ እቶም ወገናት፣ ንልዕሊ ሰለስተ ዓመት ሙሉእ ኣብ ስቓይ ምንባር ከቢድ ምዃኑ ንሕና ዝፈተንናዮን ንነብሮን ዘለና ኢና ንፈልጦ ብምባል መረረቶም ድሕሪ ምግላፅ፣ መንግስቲ መፍትሒ ክገብርን ሰሪሕና ክንበልዕን ናብ መረበትና ክመልሰና ይግባእ ይብሉ።
ዝነበርናሉ መረበትና  ፃዕዳ ወርቂ ዝቦቑለሉ ዓዲ ገዲፍና ፤ልዕሊ ሸሞንተ ወርሒ ዝኣክል ሰብኣዊ ሓገዝ ብዘይምርካብ ኣብ ድከት ኢና ንነብር ዘለና፣ ኣይትጥፍኡ ክብለና እንተሎ ግና ብገባሪ ሰናይ ትካል እመሆይ ፀጋ ግርማይ ዝወሃበና ውሱን ሓገዝ ብተስፋ ንነብር ኣለና ኢሎም ኣይተ ጨርቆስን  ወይዘሮ መርሃዊትን።

ትግራይ
06 መስከረም 2016 ዓ.ም
መቐለ
ኣብ ወረዳ ደጉዓ ተምቤን ኣብ ዘበን ምህርቲ 2015/2016 ዓ.ም ልዕሊ 260 ሽሕ ኩንታል ምህርቲ ንምርካብ ይስራሕ ኣሎ

 ምክትል ኣማሓዳርን ሓላፊ ዘፈር ቁጠባን ወረዳ ደጉዓ ተምቤን ኣይተ ፍስሃ ገብረኣብ ንክኢላታት ሚድያ

ከም ዝበልዎ ፣ኣብቲ ወረዳ ካብ ዘሎ ጠቕላላ 14,917 ሄክታር ተሓራሳይ መሬት እቲ ዝበዝሕ ብምሩፅ ዘርኢ ስርናይ ከም ዝተሸፈነን ኣብ 2015/2016 ዓ.ም ምህርቲ ዘመን 18 ኩንታል ካብ ሓደ ሄክታር ብምፍራይ ከም ወረዳ 268 ሽሕ ኩንታል ንምርካብ ትልሚ ተታሒዙ ይስራሕ ኣሎ።
ካብ ገበርቲ ሰናይ ዝተረኸበ ልዕሊ 1,830 ኩንታል ሙሩፅ ዘርኢ ስርናይን ጣፍን፣ 5,783 ኩንታል ፃዕዳ ማዳበርያ ወይ ድማ ዩርያን ንሓረስቶት ከም ዝተኸፋፈለን ዝተረፈ ድማ ሓረስታይ ካብ ሕብረት ስራሕ ማሕበርን ካብ ዕቋርን ልቓሕን ኢድ ብኢድ እናገዝአ ክጥቀም ከምዝተገበረን ጠቒሶም።
ፍትሓውነት ምክፍፋል እቲ ማዳበርያ እንታይ ከም ዝመስል ኣይተ ፍስሃ እንተብርሁ፣ እቲ ሓረስታይ ብፍትሓውነት ንክጥቀም መሬት ዘለዎ ሓረስታይ ባዕሉ ዝዘርእን ባዕሉ ዝሓርስን ኣብ መሬቱ ክጥቀም ዝኽእልን ብኮሚቴን ሓይሊ ዕማምን ጣብያ እናተመልመለ እታወታት ናብ ሕብረት ስራሕ ማሕበርን ብኪኢላታት ዘራእቲ እውን ክትትል ብምግባርን ስራሕቲ ምዕዳል ተኻይዱ እዩ።
ብተመሳሳሊ እቲ ሓረስታይ መሬቱ ኩታ ገጠም ብማዳበርያ ዘሪኡ ኣብ መዓልኡ ክውዕል እውን ኮሚቴ ወረዳ ክትትል እናገበረ ንክዝራእ ከም ዝተገበረ ኣይተ ፍስሃ ተዛሪቦም።
ኣብቲ ወረዳ ቀዳማይ ዙር ገምጋም ከም ዘመልከቶ ኩነታት ዝናብ ኣብ መብዛሕትአን ጣብያታት ብፍላይ ኣብ ትሽዓተ ጣብያታት ዝሐሸ እንትኾን ኣብ ሰለስተ ጣብያታት ማለት ኣይንምብርከኽን፣ ሓድነትን ሰላምን ግን ሕፅረት ዝናብ ነይሩወን እዩ።
ምህርቲ ክቕንስ ከም ዝኽእል እውን ኢና ገምጊምና ዝበሉ ኣይተ ፍስሃ ኣብተን ካልኦት ጣብያታት ግና ፅቡቕ ከም ዝኾነ ገሊፆም።
ስድራ ተጋደልቲ መሬቶም ከይተዘርአን ከይተፃህየን ከይኸርም ጣብያታት ብወፍሪ ሓገዝ እናገበሩ ከምዝመፁ ዝሓበሩ እቶም ምክትል ኣማሓዳርን ሓላፊ ዘፈር ቁጠባን፣ ብፍላይ ኣብ ጣብያ ሰረት፣ ጣብያ ሰላም፣ ጣብያ ማሕበረ-ስላሰን ጣብያ ሓድነትን ፅቡቕ ወፍሪ ተኻይዱ እዩ ይብሉ።
ኣብቲ ወረዳ ኣብ 623 ሄክታር መሬት ባርኖስ ኣሜሪካ  ተራእዩ ምንባሩ ዘዘኻኸሩ ኣይተ ፍስሃ ብባህላውን ዘመናውን መንገዲ ብዝተገበረ ስራሕቲ ምክልኻል ኣብ ቁፅፅር ውዒሉ እዩ።
ስሩዕ ዝኾኑ ሓሳኹን ዘራእቲ ሕማማትን ዋላ እንተሃለዉ ግና በቢ ጣብያኡ ዝርከብ ሓይሊ ዕማምን ሓረስቶትን ሰፊሕ ምርብራብ ብምግባር ከምኡ እውን ካብ ዩኒየን ፀረ ፃህያይን ካልኦት መድሓኒታት ብምውሳድ ስራሕቲ ነፀጋ ብምክያድ ፅቡቕ ምክልኻል ከም ዝተገበረን ይግበር ከምዘሎን ሓቢሮም።
ሓረስታይ ላዕልን ታሕትን ኢሉ ማእቶት ንምድንፋዕ ካብ ልመናን ፀገምን ንምውፃእ ካብ ማሕረስ ጀሚሩን ባልዓት ከይህልው እውን ብምፍታሽን፣ ዘራእቱ ብምፅሃይ ምህርቱ ናብ ዓዲ ክሳብ ዝብል  ዝለዓለ ስራሕ ስለዝሓትት ርብራብ ይካየድ ከምዘሎ እቶም ሓላፊ ገሊፆም።
ኣብ ወረዳ ደጉዓ ተምቤን ዘፈር ቁጠባ፣ መተሓባበሪ ከይዲ ስራሕ ዘራእትን ሆርቲካልቸርን  ኣይተ ማሞይ ገብረ ብግደኦም፣ ዝናብ ካብ መጋቢት ጀሚሩ ክሳብ ፍርቂ ከምዝነበረን ብፍላይ ኣብ ቀዳማይ ማሕረስ ሚእቲ ሚኢታዊ ከም ዝተሓረሰን ካብ ጠቕላላ ተሓራሳይ መሬት እቲ ወረዳ 14,717 ሄክታር መሬት ብዘራእቲ ተሸፊኑ ምህላዉን እቲ ዝተረፈ ድማ ብዘራእቲ መስከረም ከም ዝሽፈንን ሓቢሮም።
ምህርቲ 2015/2016 ዓ.ም ንምድንፋዕ ድማ እቲ ሓረስታይ ዘራእቱ ሰለስተ ጊዜ ብምፅሃይ ካልኦት ፀረ-ባልዕ ኬሚካላት እናተጠቀመ ከምዝርከብን ምሩፅ ዘርን ማዳበርያን ናብ ሓረስቶት ኣብ ዝቐረበሉ እዋን ፍትሓዊ ንምግባር ወረዳ እናተኸታተለ ብኮሚቴታት ጣብያን ቁሸትን ቀዳምነት መግዝኢ ንዘይብሎም ፅጉማት፣ ሓራሳት፣ ጥኑሳትን መጥበውብትን ካልኦት ፅጉማትን ክወሃብ ከም ዝተገበረ ኣይተ ማሞይ ገሊፆም።
ኣብ ወረዳ ደጉዓ ተምቤን ጣብያ ልምዓት ቁሸት ኣገርባዓ ነባራይ ዝኾኑ ቀሺ ሓዱሽ ኣረጋይ እቲ ሓረስታይ ብኣግባቡ መሬቱ ክሓርስን ከላሳልስን ድኹዒ እውን ክጥቀም ከምዘለዎ ርዱእ እዩ፣ መንግስቲ ድማ መዳበርያ ምሩፅ ዘርእን ንሓረስታይ ብእዋኑ ከቕርብ ይግባእ ኢሎም።
ኣብ ጣብያ ልምዓት ቁሸት ኣገርባዓ ነባሪት ዝኾና ወ/ሮ ብርሃነ መብራህተን ብግደአን ግራተን ሰለሰተ ጊዜ ከም ዝተሓረሰን መበል ራብዓይ ድማ ድኹዒ ብምግባር ከም ዝተዘርአን ብምግላፅ መዳበርያ ምስ መፀ እውን ስለዝተጠቀምኩ ዘራእተይ ኣብ ፅቡቕ ኩነታት ኣሎ ኢለን።
ብካሊእ መዳይ ኣብ ጣብያ ልምዓት ቁሸት ማይጓ ነባሪት ዝኾና ወ/ሮ ሙሉብርሃን ኪዳኑ እኹል ማዳበርያ ብዘይ ምርካበን ኮምፖስት ብምድላው ፍርቁ ስርናይ ፍርቁ ድማ ዓልቋይ ዘሪአን ከምዘለዋ ሓቢረን።

05 መስከረም 2016 ዓ.ም
መቐለ
ኣጋጢሙ ዘሎ ለበዳ ሕማም ዓሶን ቀረብ መድሓኒትን ብዘይ ምምጥጣኑ ነበርቲ ንለበዳ ሕማም ዓሶ ከምዝተቓልዑ ቤት ፅሕፈት ጥዕና ወረዳ ጣንቋ ምላሽ ኣፍሊጡ።
ኣብቲ ቤት ፅሕፈት መተሓባበሪ ከይዲ ስራሕ ምክልኻል ጥዕናን ምስጓም ጥዕናን ኣይተ ብርሃነ ገብረስላሰ ኣብ ዝርግሐ ሕማም ዓሶን ካልኦት ተላበድቲ ሕማማትን ኣመልኪቶም ምስ ክኢላታት ሚድያ

ኣብ ዝነበሮም ፃንሒት ከም ዝሓበርዎ፤ እታ ወረዳ ኣብ ትግራይ ዝኸፍአ ለበዳ ሕማም ዓሶ ካብ ዝረአየን ኣብ ቅድሚት ካብ ዝስርዓ ሓንቲ ምዃና ብምዝኽኻር፣ ብሓፈሻ ኣብታ ወረዳ፣ ብፍላይ ድማ ኣብ ትሽዓተ ጣብያታት፣ ኣብ ጣብያ ሰላም ዝርከባ ቑሸታት ድማ ኣዐርዩ ዝኸፍአ ከምዝኾነን ኣብታ ወረዳ ዘሎ ህልው ኩነታት ንምርባሕ ጣንጡ ሰፊሕ ባይታ ዘሎ እንትኾን፤ ይኹንምበር ኣብ ጣብያ ጥዕና ጣንቋ ምላሽ ሕፅረት መመርመሪ ሕማም ዓሶ፣ ቀረብ መድሓኒትን ማይክሮስኮፕን ብድማር ፀገም መሳርሕታት ጥዕና ብምህላዎም ነበርቲ ንዝኸፍአ ለበዳ ሕማም ዓሶ ይቃልዑ ኣለዉ።
ዛጊድ ከም ወረዳ ጣንቋ ምላሽ ብመሰረት መምርሒ ቢሮ ጥዕና ትግራይ ኣብ ሽዱሽተ ጣብያታት መጥበውቲ ኣዴታትን ህፃናት ቀዳምነት ብምሃብ ስራሕቲ ምዕዳል ዛንዜራን ምንፃግ ኬሚካልን ከም ዝተሳለጠ ዝሓበሩ እቶም መተሓባበሪ ፤ ሕብረተሰብ እቲ ዘሎ ውሱን  ዛንዜራ ብኣግባቡ  ክጥቀም ፤ ካብዚ ሓሊፉ  ሕማም ዓሶ ንምኽልኻል ምድፋን ጀቕጀቕን ኻልኦት ንምርባሕ ዓሶ ምኽንያት ዝኾኑ መንገድታት ብምእላይ ዓርሱ ክከላኸል ይግበር ከምዘሎ ብምሕባር፣ ብመዳይ መንግስትን ካልኦት መድረግቲ ኣካላትን ድማ ነቲ ኣጋጢሙ ዘሎ ፀገም ብምርዳእ መፍትሒ ኣብ ምምፃእ ግደኦም ክፃወቱ ፀዊዖም።
ኣብ ወረዳ ጣንቋ ምላሽ ተወካሊ ቤት ፅሕፈት ጣብያ ጥዕና ኣግበ  ኣይተ ተስፋይ ገብረህይወት ብወገኖም፤ ኣብቲ ጣብያ ጥዕና ምቁራፅን ስነትን መድሓኒት ከምኡ እውን ሕፅረት መሳርሒ ብምህላዉ ነበርቲ ንዝኸበደ ጥዕናዊ ፀገም እናተቓልዐ ከም ዝርከቡ ድሕሪ ምሕባር፤ ህዝቢ እቲ ከባቢ ካብ ሕማም ዓሶ ብተወሳኺ ብማይ ወለድን ኻልኦት ተመሓላለፍቲ ሕማማትን  ንከይጥቃዕ ብዓቕሚ እታ ወረዳ ይስራሕ እኳ እንተሃለወ እኹል ብዘይምዃኑ ግና ተወሳኺ ሓገዝ ስለዘድሊ ሕፅረትን ስእነትን መድሓኒት ኣብ ምፍታሕ  ዝምልከቶ ኣካል ኩሉ ቖላሕታ ክገብረሉ ፀዊዖም ኣለዉ።
ኣብ ጥዕና ጣብያ ኣግበ እናተገልገሉ  ዝረኸብናዮም ነበርቲ እቲ ከባቢ ብግድኦም፤ ሕማም ዓሶን ካልኦት ተመሓላለፍቲ ሕማማትን ብስፍሓት ፀገም የብፀሐሎም ከምዘሎ ብምግላፅ ዝምልከቶ ኣካል እኹል ቀረብ መድሓኒትን መሳርሕታት ጥዕናን ከቕርበሎም ተላቢዮም።

ትግራይ
5 መስከረም 2016 ዓ.ም
መቐለ
ተወለድትን ፈተውትን ከተማ ዕዳጋ ሓሙስን ወረዳ ሱብሓ ሳዕሲዕን ብልዕሊ 1 ነጥቢ 9 ሚልዮን ዝግመት ናውቲ ትምህርቲ  ብሓገዝ ኣበርኪቶም።
ካብ ተወለድቲ ዕዳጋ ሓሙስን ሱብሓ ሳዕሲዕን ነበርቲ ኣዲስ ኣበባ ዝተኣከበ ደገፍ ልዕሊ 40 ሽሕን ሸሞንተ ሚእትን ደፍተር፣7 ሽሕ መፅሓፊ ቢሮ፣ ልዕሊ ሰለስተ ሽሕን ሸሞንተ ሚእትን እርሳስ ከምዝኾነ ማሕበር ልምዓት ኮሚቴ ከተማ ዕዳጋ ሓሙስን ሱብሓ ሳዕሲዕን ኣረጋጊፆም ኢሎም ሓበሬታን ርክብን ከተማ ዕዳጋ ሓሙስን ርክብ ህዝቢ ዞባ ምብራቕን።
እቲ ብወለንታዊ እቶም ተወለድቲ ዝተገብረ ደገፍ፣ ፀገም ናውቲ ትምህርቲ ተምሃሮ ኣብ ምቅላል ዕዙዝ ግደ ስለዘለዎ ካልኦት እውን ኣሰር እዚ ምግባረ ሰናይ ክነጥፉ ይግባእ መልእኽቲ ምምሕዳር ከተማ ዕዳጋ ሓሙስን ሱብሓ ሳዕሲዕን ከምዝኾነ እቲ ሓበሬታ የመላኽት።

04 መስከረም 2016 ዓ.ም
መቐለ
"ሕብረት ስራሕ ማሕበራት ዓንዲ ሕቖ ሓረስታይና እየን " ብዝብል መራሒ ሓሳብ ጉባኤ ተሳሊጡ፡፡

 ሰብ ሞያን ኣመራርሓ እተን ማሕበራትን፣እቲ ጉባኤ ካብ ክልል ጀሚሩ ኣንፈት እናተውሃቦ ከም ዝመፀን፣ ሕዚ ብብርኪ ወረዳ ና ዓንዲ ሕቖ ሓረስታይ ምዃነን ተኣሚኑሉ ጉባኤ እናተሳለጠ ከም ዝርከብ፣ኣመራርሓ ማሕበራት እዘን ትካላት ሃፍቲ ሓረሰታይ ምዃኑ ተገንዚቡ ጥንኩር ቁፅፅር ብምግባር ናብ ስራሕ ንክኣትዋ ዘነቓንቕ መድረኽ ከም ዝኾነ፣ብፀላኢ ዝበፅሐን ጉድኣት ከም ዘለዎ ኮይኑ ብናይ ባዕልና ውልቀ ሰባት ዝረአዩ ምጥፍፋኣት እውን ግልፅነት፣ተሓታትነትን ብምዕሳል ናብ ስራሕ ክእቶ ከም ዘለዎ ኣተሓሳሲቦም ይብል ሓበሬታን ርክብን ወረዳ ኣሕፈሮም ን

ትግራይ ዝለኣኾ ሓበሬታ።
ዋና ኣማሓዳሪ ወረዳ አሕፈሮም አይተ ሓየሎም ገብረፃድቃን ብወገኖም፣ምንቕናቕ ሕብረት ስራሕ ማሕበራት ንሕውየትን ልምዓትን ትግራይ ልዑል ግደ ስለ ዘለዎን ክሳብ ታሕቲ ብምውራድ ጉባኤ ከም ዝሳለጥ ምስ ሓበሩ ብፍላይ ዝበፅሐን ጉድኣት ምፍላይ፣ ዝጎደሉ ኣመራርሓ ብምትካእን ዓቕሚ ንክህልወን ሓረስታይ ኣለዓዒልካ ስራሕ ክጅምራ ብምግባር ስራሕተን ፅፉፍ፣ምስ ህልው ኩነታት ቀረብ ዕዳጋ ተወዳደርቲ ክኾና ምግባርን ንፅባሕ ዘይበሃል ጉዳይ እዩ ኢሎም፡

ሰብ ሞያን ኣመራርሓን ድሌት ሓረስታይ ዘገናዘበ ቴክኖሎጂ ብምትእትታው ከገልግሉን ናብ ግልጋሎት ክኣትውን ንሓረስታይ ግልጋሎት ኣብ ምሃብ ፀገም ዘለዎም መራሕትን ሰብ ሞያን ድማ ብመስርሕን ብገምጋምን ሰርዓት ክሕዙ ግደ እዚ በዓል ዋና ሓረስታይ ዕዙዝ ከም ዝኾነ ዝገለፁ እቶም ዋና ኣመሓዳሪ፣ኣብዚ መድረኽ ህልው ኩነታት ፀፅታ ወረዳናን ክልልናን፣ መደብ ቀፃሊ ምምሃር ምስትምሃር፣ ስራሕቲ መስኖን ድልውነትን ክሳለጡ ዘለዎም ኣንፈታት ተነፂሩ ከም ዝቐረበ ገሊፆም፡፡

ኣብዚ መድረኽ ኣመራርሓን ሰብ ሞያ ጣብያን፣ ኩለ መዳይ ማሕበራት ጣብያ፣ዕቋርን ልቓሕን ጣብያ፣ነዳድን ኮንስትራክሽንን ጣብያ፣ ደኣንትን ማንፋክቸሪንግን ጣብያን ወረዳን ሰብ ሞያ ሕብረት ስራሕ ማሕበራት ወረዳን ብሓፈሻ ኣመራርሓ ወረዳ ከም ዝተሳተፉ እቲ ሓበሬታ ኣመልኪቱ።

04 መስከረም 2016 ዓ.ም
መቐለ
ሃገር ለኸ መድረኽ ምንቕናቕ መፍረይቲ ኢንዱስትሪ ትግራይ ካብ 24 ክሳብ 30 መስከረም 2016 ዓ.ም ኣብ ከተማ መቐለ ክሳለጥ እዩ፡፡  

መተሓባበሪ ንኡስ ኮሚቴ ምልዕዓልን ፕሮሞሽንን ኣይተ ሓዱሽ ካሱ ንጋዜጠኛታት ሎሚ 4 መስከረም 2016 ዓ.ም ከም ዝበልዎ፤ እቲ ሃገር ለኸ መድረኽ ምንቕናቕ መፍረይቲ  ኢንዱስትሪ ትግራይ ካብ 24 ክሳብ 30 መስከረም 2016 ዓ.ም ኣብ ከተማ መቐለ ዝሳለጥ፣ “ሰላምና ነፅንዕ፤ ዝዓነወት ትግራይና ዳግም ንህነፅ” ብዝብል መራሒ ሓሳብ፣ ዝካየድ ኤግዚቪሽንን ባዛርን  መፍረይቲ ኣካላትን ምንቅስቓስ ንግድን ንምንቕቓሕ እዩ፡፡ 

እቲ ሃገር ለኸ መድረኽ ምንቕናቕ መፍረይቲ ኢንዱስትሪ ትግራይ ሰለስተ ዕላማታት ዘለዉዎ ምዃኑ ዝሓበሩ ኣይተ ሓድሽ ንሳቶም እውን፣ ብኲናት ዝዓነዉ መፍረይቲ ትካላት ኢንዳስትሪ፣ ኮሞርሻል ሕርሻ፣ መዓድን፣ ቴክኖሎጅን ምህዞን ከምኡውን ዝተፈላለዩ መፍረይቲ ትካላትን ብምንቕቓሕ ናብ ስርሖም ንምምላስ፤ ምንቅስቓስ ንግዲ ብምንቅቓሕ ናብ ንቡር ንምምላስን ብሕጋዊ መልክዑ ንክኸይድ ንምግባርን፤ ርክብ ህዝቢ ንህዝቢ ንምፍጣርን እዩ ኢሎም፡፡ 

ኣብቲ መድረኽ ሰለስተ ዓበይቲ መፅናዕታዊ ፅሑፋት ዝቐርቡን ዝዝተየሎምን ኮይኑ ካብቶም ኣብቲ ሲምፖዜም ዝዛተፉ 150 ትካላት እቶም 80 ዝኾኑ ናይ ትግራይ እንትኾኑ፣ እቶም ዝተረፉ 70 ትካላት ድማ ካብ ዝተፈላለዩ ክልላት ዝመፁ ምዃኖም ኣይተ ሓዱሽ ገሊፆም፡፡   

 ኣብቲ ሲምፖዜምን ኤግዚቪሽንን ዝሳተፉ ኣካላት ከም ኣብ ማኒፋክቸሪንግ፣ ኣግሮፕሮሰሲንግ፣ ኮሞርሻል ሕርሻ፣ መዓድን፣ እታወታት ኢንዳስትሪ ዘፍርዩን ዘምፅኡን ትካላት ከምኡ እውን  መሃዝቲ ቴክኖሎጂ ወገናት፣ ኣብ ግልጋሎት ፋይናስ ዝነጥፉ ትካላት፣ መቕረብቲ መሰረታዊ ሸቐጣትን ካልኦትን ዝተዋፈሩ ዝሳተፍሉ መድረኽ ምዃኑ እውን ኣይተ ሓዱሽ ሓቢሮም፡፡

04 መስከረም 2016 ዓ.ም
መቐለ
ንጉድኣት ኣካል ትግራይ ሓገዝ ናውቲ  ሕክምና ተበርኪቱ

ማሕበር ልምዓት ትግራይ ምስ "ፒዝዩኔት ፋውንደሽን"ን መኸተ ትግራይ ዓዲ እንግሊዝ ብምትሕብባር ዝተረኸበ ንጉድኣት ኣካል ትግራይ ዝውዕል ናውቲ  ሕክምና ንቢሮ ጥዕና ትግራይ ሓገዝ ኣበርኪቶም።
ኣብ ሃገረ እንግሊዝ ዝነብሩ ኣባላት መኸተ ትግራይ ምስ ማሕበር ልምዓት ትግራይን ዘይመንግስታዊ ትካል ጥዕና "ፒዝዩኔት" ዘተኣኻኸብዎም 7 ነጥቢ 5 ሚልዮን ብር ዋግኦም ንጉድኣት ኣካል ትግራይ  ዝጥቀሙሎም ከም ዊልቸር፣ዓራትን ካልኦትን ናውቲ ንቢሮ ሓላዋ ጥዕና ትግራይ ብሓገዝ አበርኪቶም።
ኣብቲ ርክክብ ዝተረኸቡ ተወካሊትን ዋና ፀሓፊትን መኸተ ትግራይ ኣብ ዓዲ እንግሊዝ ወይዘሮ ኣስቴር ሓጎስ እቲ ሓገዝ ቅድም ኢሉ ዝተጀመረ እንትኾን ሐዚ ከዓ ምስ "ፒዝዩኔት ፋውንደሽን" ዝተብሃለ ትካል ኣብ ዓዲ እንግሊዝ ዝርከብ ዘይመንግስታዊ  ትካል ብምትሕብባር ሓገዝ ክንገብር ከም ዘለናን ብምእማን ሓገዝ ዘበርከትና እንትኾን ቀፃሊ ድማ ንስድራ ስዉአት ትግራይ ሓገዝ ንምግባር ትልሚ ሒዝና ኣለና ይብላ።
ምክትል ፈፃሚ ዳይሬክተር ማሕበር ልምዓት ትግራይ ዶክተር ተስፋሁነኝ ሃይለማርያም ብወገኖም እቲ እንገብሮ ዘለና ርክክብ ናውቲ  ንፈለማ እዋን እንትኸውን ነቲ ገጢሙና ዘሎ ሸግር ብውሱን የቃልል እዩ ድሕሪ ምባል፣ ኣብ ካሊእ ክፍለ ዓለም ዘለዉ ደቂ ትግራይ  እውን ተመሳሳሊ ሓገዝ ብምግባር ኣብ ህዝብና በፂሑ ዘሎ ዓፀቦ ከቃልሉ ፀዊዖም።
ነቲ ናውቲ ሕክምና ዝተረከቡ ሓላፊ ቢሮ ጥዕና ትግራይ ዶክተር ኣማኒኤል ሃይለ ብግደኦም ትግራይ ዝበፅሓ ዕንወት ብዙሕ እዩ ምስ በሉ  መሊስካ ንምህናፅን ትካላትና ትካላት ኮይነን ከገልግላ ዘኽእል ስራሕቲ ምስራሕ ግደ ደቂ ትግራይ ምዃኑ ተገንዚብና ምርብራብ የድሊ ድሕሪ ምባል፣ እቲ ሓገዝ ክተባባዕ ዘለዎ እዩ ዝበሉ እቶም ዶክተር፣ እቲ ናውቲ ብዋናነት ሽግር ምንቅስቓስ ንዘለዎም ጉዳኣት ኣካልን ህፃውንትን ከም ዝባፃሕ  ወሲኾም ሓቢሮም።
አብ መወዳእታ ንመኸተ ትግራይ ዓዲ እንግሊዝ፣ንፒዝዩኔት ፋውንደሽንን ንማሕበር ልምዓት ትግራይን ብሽም ህዝቢ ትግራይን ቢሮ ጥዕና ትግራይን ኣመስጊኖም።
ቤት ፅሕፈት ጉዳያት ኮሚንኬሽን
04 መስከረም 2016 ዓ/ም
ኣብ ወረዳ ደጉዓ ተምቤን ዋዕላ ደኒ ይሳለጥ ኣሎ

ፕሮጀክትን ሬድ ፕላስ ኣብ 2011 ዓ.ም ርኡይ  ዝኾነ ስራሕቲ  ኣብ ዙርያ ደኒ ዘሳልጥ ዘሎን ኣብ ሓደ ዓመት 1 ነጥቢ 5 ሚልዮን ፈልሲ ባህርዛፍ ብምፍላስ ማሕበረሰብ ብምውዳብ ተረባሒ ንምግባር ዓሊሙ ይንቀሳቐስ ከምዘሎን መተሓባበሪ ሬድ ፕላስ ኣይተ ገብረስላሰ ኪዳነማርያም ኣብቲ እዋን ሓቢሮም።
ፕሮጀክት ሬድ ፕላስ  ኣብ ሸውዓተ ጣብያታት እታ ወረዳ  ኣብ ነዳድን ኮንስትራክሽን ልዕሊ 212 መናእሰይ  ፤ ኣብ ምርባሕ ንህቢ ድማ 38  ደቂ ኣነስትዮን ደቂ ተባዕትዮን መናእሰይ ዝሓቖፈ ከም ዝኾነ ዝገለፁ እቶም መተሓባበሪ፣ምስ ተጠቃምነት ሕብረተሰብ ብተወሳኺ ኣብ ሓምለዋይ ልምዓት ኢሉ እውን ኣብ ምክልኻል ብኽለት ከባቢ ኣየር ተሓሳቢ ዝገበረ ስራሕ ይስራሕ ከም ዘሎ ኣይተ ገብረስላሰ ኣገንዚቦም።
ካብቶም ብሬድ ፕላስ ፕሮጀክት ተወዲቦም ተኽሊ ባህርዛፍ ዘልምዑ መናእሰይ ቅድሚ ሕዚ ልዕሊ150 ሸሕ ፈልሲ ባህርዛፍ  ብዝግባእ ብምኹስኳስን ብምክንኻንን ዳርጋ ኩሉ ባህርዛፍ ከም ዝዓበየን ንዝተፈላለዩ ኣገልግሎት ይጥቀሙሉ ከምዘለውን ዛጊድ ድማ ካብ ዝትከል ሰለስተ ዓመት ዘቑፀረ ተኽሊ ባህርዛፍ ከም ዘሎን ኣይተ ገብረስላሰ ወሲኾም ገሊፆም።
ኣብቲ ዋዕላ ኣመራርሓ መንግስትን ዝምልከቶም ኣካላትን ከም ዝተሳተፉ ድማ ተፈሊጡ ኣሎ።

ትግራይ
04 መስከረም 2016 ዓ.ም
መቐለ
ኣብ ወረዳ ኣበርገለ የጭላ ሕማም ዓሶ ንምክልኻል ወፍሪ ነፀጋ ከሚካል ይካየድ ኣሎ።
ኣብ ወረዳ ኣበርገለ የጭላ ሕማም ዓሶ ንምክልኻል  ንልዕሊ 90 ሽሕን ሸሞንተ ሚእትን ክፋላት ሕብረተሰብ ዛንዜራ ከምዝተዓደለን ነፀጋ ኬሚካል ይካየድ ከም ዘሎን ቤት ፅሕፈት ጥዕና ወረዳ ኣበርገለ ገሊፁ ይብል ሓበሬታን ርክብን እቲ ወረዳ።
ሓላፊት ቤት ፅሕፈት ጥዕና ወረዳ ኣበርገለ  የጭላ ሲስተር መሊኡ ገዙ፣ ኣብቲ ወረዳ ሕማም ዓሶ ንምክልኻል ቕድም ኢሉ ንልዕሊ 90 ሽሕን ሸሞንተ ሚእትን ክፋላት ሕብረተሰብ ዛንዜራ ከምዝተዓደለን  ኣብታ ወረዳ ካብ ዝርከባ 13 ጣብያታት ብዘይካ ኣብ ሓንቲ ጣብያ፣ ኣብተን 12 ጣብያታት ኣብ 36 ቑሸታት ነፀጋ ከሚካል ይካየድ ከምዘሎን ብምሕባር ንምርባሕ ጣንጡ ምቹዉ ዝኾነ ጀቕጀቕ  ቦታ ምድፋንን ሳዕሪ ዘለዎ ኸባቢ ናይ ምዕፃድ ስራሕቲ እውን ይካየድ ኣሎ ከምዝበላ እቲ ሓበሬታ ኣመልኪቱ ኣሎ።

04 መስከረም 2016 ዓ.ም
መቐለ
ኩነታት ኣዝመራ 2015 ዓ.ም ወረዳ ደጉዓ  ተምቤን ጣብያ ልምዓት ፍሉይ ስሙ ዓገርባዓ ብክፋል
 04 መስከረም 2016 ዓ.ም ብክፋል
ሆስፒታል ስሑል ሽረ እንዳስላሴ ሓገዝ ናውቲ ረኺቡ 

እቲ ሆስፒታል ሓገዝ ዝተፈላለዩ ናውቲ ዝረኸበ፣ ኣብ ወፃኢ ካብ ዝርከቡ ኣባላት ማሕበር ገባሪ ሰናይ ሆስፒታል ስሑል እንትኸውን እቶም ናውቲ 45 ሓሙሽተን ሽሕ ዋግኡ መሕፀቢ ክዳን ፣ ኣብ ክፍሊ መጥባሕቲ ንዝሰርሑ ሰብ ሞያ 60 ጋውን ፣ንመጥባሕቲ ዝጥቀምሉ ዓብይን ንእሽተይን 77 ድሬብ ልዕሊ 55 ሽሕ ቅርሺ ዝወደአን ብኤለክትሪክ ዝሰርሕ ብ38 ሽሕ ቅርሺ ዝተዓደገ ዘመናዊ መሰንከቲ ባንን /ፎርኖ ብድማር 138 ሽሕ ቅርሺ ዝወድኡ እዮም።
ነቲ ሓገዝ ዝተረከቡ ርክብ ህዝቢ እቲ ሆስፒታል ኣይተ ተሻለ ካፍል  ከምዝበልዎ እቲ ሓገዝ ኣብቲ ሆስፒታል ንዘሎ ፀገም ኣብ ምፍታሕ ዝለዓለ ኣበርክቶን ዓብይ መፍትሕን እዩ ድሕሪ ምባል ነቶም ሓገዝ ዝገበሩ ኣካላት ኣመስጊኖም ክብል ሓበሬታን ርክብን ከተማ ሸረ እንዳሰላሰ ሓቢሩ ኣሎ።

03 መስከረም 2016 ዓ.ም
መቐለ
ማሕበር ገባሪ ሰናይ የጭላ ኣበርገለ  ካብ ቤት ንብረቶም ንዝተመዛበሉን ንፅጉማት ወገናትን እንግዶት ምሳሕ ኣካይዱ።
እቲ ማሕበር ኣብ ከተማ የጭላ ንዝርከቡ ልዕሊ 1 ሽሕን ሰለስተ ሚእትን ካብ ቤት ንብረቶም ንዝተመዛበሉን ንፅጉማት ወገናትን ብምኽንያት ሓዱሽ ዓመት እንግዶት ምሳሕ ከም ዝገበረ ሓበሬታን ርክብን እቲ ወረዳ ገሊፁ።

03 መስከረም 2016 ዓ.ም
መቐለ
ኢትዮ ቴሌኮም ሪጅን ሰሜን ልዕሊ 4 ሚልዮን ብር ግምት ዘለዎ ናውቲ ትምምህርቲ ንተምሃሮ ከተማ እንትጮን ከባቢኣን ሓጊዙ።
ኣብቲ ርክኽብ ስነስርዓት ዝተረኸቡ ሓላፊ ቢሮ ትምህርቲ ክልል ትግራይ ዶክተር ኪሮስ ጉዕሽ ከምዝገለፅዎ ኣብ ልዕሊ ህዝብና ብዝተኸፈተ ኩናት ኣብያተ ትምህርትና ዓንየን መምህራንን ተምሃሮን ተሰዲዶም ኣካሎም ጎዲሎምን ተሰዊኦምን ስርዓተ ትምህርትና እውን ተዛቢዑ እዩ ብምባል ዝበፅሐና ጉድኣት ሰፊሕ ብምዃኑ ኢትዮ ቴሌኮም ኣብያተ ትምህርቲ ትግራይ ንምድጋፍ ዝገብሮ ፃዕሪ ኣጠናኺሩ ክቕፅልን ካልኦት ትካላት እውን ኣሰር ናይዚ ትካል ክስዕቡ ፀዊዖም ክብል ዝሓበረልና ሓበሬታን ርክብን ከተማ እንትጮ እዩ።
ኣካያዲ ስራሕ ኢትዮ ቴሌኮም ሪጅን ሰሜን ኣይተ ሙሉ ወልደስላሴ ብወገኖም ትካሎም ማሕበራዊ ሓላፍነቱ ንምውፃእ ኣብ ትምህርትን ጥዕናን ትኹረት ጌሩ ከምዝሰርሕን ሐዚ ድማ ''ተስፋታት ፅባሕ '' ብዝብል መሪሕ ሓሳብ ህፃናት ትግራይ ካብ መኣዲ ትምህርቲ ወፃኢ ከይኾኑ ብምሕሳብ ኣስታት 66 ሽሕ ደፍተር ንከተማ እንትጮን ከባቢኣን ሓገዝ ከምዘበርከተ ገሊፆም ይብል እቲ ሓበሬታ።
ነቲ ሓገዝ ዝተረከቡ ሓላፊ ዘፈር ማሕበራዊ  ልምዓት ከተማ እንትጮ መምህር ዳዊት ተ/መድህን ከምዝገለፅዎ ብሓይልታት ፅንተት ዝዓነዉ ኣብያተ ትምህርቲ ንምፅጋንን ደገፍ ናውቲ ንምግባርን ፈተውቲ ልምዓትን ተወለድትን ንዝገበርዎ ኣበርክቶ ብምምስጋን እዚ ኣብነታዊ ተግባር ተጠናኺሩ ክቕፅልን ወለዲ ተምሃሮ ድማ ደቆም ናብ መኣዲ ትምህርቲ ብምልኣኽ ሓላፍነቶም ክዋፅኡ ከምዝፀውዑ እውን እቲ ሓበሬታ ኣመልኪቱ ኣሎ።

03 መስከረም 2016 ዓ.ም
መቐለ
ብምትሕብባር ማእኸል ምርምር ሕርሻ ኣክሱም፣ ቤት ፅሕፈት ዘፈር ቁጠባዊ ልምዓት ወረዳ ላዕላይ ማይጨውን ገንዘባዊ ሓገዝ ፕሮጀክት  FSRPን ኣብ ወረዳ ላዕላይ ማይጨው ጣብያ ሓዱሽ ዓዲ ኣብ 38 ሓረስቶት፤ 7 ነጥቢ 75 ሄክታር  ስፍሓት መሬት ምብዛሕ ዘርኢ ቅድመ መስራቲ (Prebasic seed) ዓሌት ቀይሕ ዓተር ዲምቱ  እናሰርሐ ይርከብ።
ምስሊ ብርኪ ዕቤት ምብዛሕ ዘርኢ ዓሌት ቀይሕ ዓተር ዲምቱ ካብ ዝተዘርአሉ ኣብ መበል 12 መዓልቲ እዩ።
(ፍልፍል፦ ማእከል ምርምር ሕርሻ  ኣክሱም/Aksum Agricaltural Research Center)

03 መስከረም 2016 ዓ.ም
መቐለ
ንልዕሊ 37 ሽሕ መምህራንን ሓለፍቲ ቤት ፅሕፈት ትምህርትን ስልጠና ከምዝወሃብ ቢሮ ትምህርቲ ትግራይ ኣፍሊጡ።
እቲ ስልጠና ካብ ሎሚ 03 መስከረም 2016 ጀሚሩ ንሓሙሽተ ተኸታታሊ መዓልታት ዝቕፅል ከምዝኾነ ዝገለፀ እቲ ቢሮ፣ ኣብተን ስራሕ ዝጀመራ ኣብያተ ትምህርቲ ንዝርከቡ ልዕሊ 37 ሽሕ መምህራንን ኪኢላታት ቤት ፅሕፈት ትምህርትን ክዋሃብ እዩ።
እቲ ስልጠና ቀንዲ ትኹረቱ ኣብ ኣገዳስነት ምትእትታው መስርሕ ሕውየት ስነ ልቦና ኣብ ኣብያተ ትምህርቲ፣ ትምህርቲ ኣብ እዋን ቅልውላው ፣ኣግባብ ኣፈፃፅማ ዝተሳለጠ ትምህርቲ፣ ከምኡውን እንታይነት ዝተሳለጠ ትምህርቲ ኣብ ትግራይን መፈፀሚ መምርሕታትን ዝጠመተ ምዃኑ እውን ተገሊፁ ኣሎ ድወት ከም ዝሓበሮ።

03 መስከረም 2016 ዓ.ም
መቐለ
ሪፈራል ሆስፒታል ዓይደር ሓገዝ ረኺቡ

ኣብ ሃገረ ሰሜን ኣየርላንድ ዝነብሩ ዲያስፖራ ትግራዋይ ልዕሊ ሓደ ሚልዮን ብር ዋግኦም መድሓኒትን ኣልባሳትን ንሓፈሻዊ ሪፈራል ሆስፒታል ዓይደር ኣበርኪቶም፡፡

 እቲ ሓገዝ ብስእነት መድሓኒትን ቕያር ኣልባሳትን ኣብ ዓፀባ ንዝርከቡ ወገናት ከም ዝውዕል ሜዲካል ዳይሬክተር ሓፈሻዊ ሪፈራል ሆስፒታል ዓይደር ዶክተር ኣብርሃ ገብረእግዚኣብሄር ዝሓበሩ እንትኾን፣ ነቲ ሓገዝ ንዝገበሩ ኣይተ ዳዊት ገብረ ብምምስጋን ካልኦት እውን ነቲ ሰናይ ተግባር ክስዕብዎ ፀዊዖም ዝበለ ቴሌቪዥን ትግራይ እዩ።

03 መስከረም 2016 ዓ.ም
መቐለ
ማሕበር ልምዓት ትግራይ ካብ ሓረስቶት ኣባላታ ልዕሊ 99 ሽሕ ብር ከምዝረኸበት ኣፍሊጣ

ሓረስቶት ምምሕዳር ወረዳ እንደርታ ብር 99,908 ክፍሊት ኣባልነት ወርሒ ሓምለን ነሓሰን 2015 ዓ/ም ናብ ሒሳብ ባንኪ ቁፅሪ ማሕበር ልምዓት ትግራይ ኣታዊ ገይሮም ይብል መርበብ ሓበሬታ እታ ማሕበር።
ኣብቶም ዝሓለፉ 34 ዓመታት ካብ ህዝቢ ዝኣከበቶ ሃፍቲ ናብ ረብሓ ህዝቢ ብምውዓል ብርክት ዝበሉ ማሕበረ ቁጠባዊ ፀገማት ህዝቢ ትግራይ ዘቃልሉ ህንፀት ኣብያተ ትምህርቲ፣ ትካላት ጥዕና ፣መንገድን መጓዓዝያን፣ ቀረብ ሰብኣዊ ሓገዝ፣ ስፖርትን ካልኦት ስራሕቲ ልምዓትን  እናነጠፈት ዝመፀትን ዘላን እታ ማሕበር፤ህዝባ ብዝገበረላ ኩለመዳይ ደገፍ ስለዝኾነ ኣብ ውሽጢ ዓድን ወፃእን ዘሎ ኹሉ ትግራዋይን ፈታዊ ልምዓት ህዝቢ ትግራይን ዘይዛሪ ደገፉ ክገብር ፀዊዓ።
ኣብ ኩሉ ኩርናዓት ዓለም ኮይንኩንም ማሕበርኩም ማሕበር ልምዓት ትግራይ ኣብ ሕውየትን ዳግመ ህንፀትን እትውግኖም ዓበይቲ ዋኒናት ልምዓት ብምድጋፍ ሓገዝ ንምግባር እትኽእሉ ወገናት ድማ ብዓይነት ናብ ዋና ቤት ፅሕፈት ወይ ብገንዘብ ንእትድግፉ ድማ ናብ ሒሳብ ባንኪ ቁፅሪ ማልት ባንኪ ንግዲ ኢትዮጵያ ጨንፈር ኣግኣዚ 1000015468983፣ ዓለምለኸ ባንኪ ኣንበሳ ጨንፈር መቐለ 00110023366፣ ባንኪ ወጋገን ጨንፈር መቐለ 0770075230101 ኣቢሉ ኣታዊ  ንክትገብሩ ማሕበር ልምዓት ትግራይ ፀዊዓ ኣላ።
ልምዓት ዓዲ ብደቂ ዓዲ!!
ማሕበር ልምዓት ትግራይ

ትግራይ
03 መስከረም 2016 ዓ.ም
መቐለ
እዚ ተረኺቡ ዘሎ ናይ ሰላም ጩራ ዝያዳ ክዓሙቕን ውዕል ሰላም ፕሪቶሪያ ሙሉእ ብሙሉእ ክትግበርን  ብምግባር ኣብ ልዕሊ ፀገም ዝርከብ ህዝብና  ናብ ንቡር ህይወቱ  ክምለስ ብህፁፅ ክስራሕ እዩ ክብሉ ፕረዝደንት ጌታቸው ረዳ ገሊፆም።
~~~~~~~~~~~~~~~~~~~~~
ኣብዚ ሓዱሽ ዓመት ብግዚያዊ ምምሕዳር ትግራይ ብህፁፅ ክፍፀሙ ካብ ዘለዎም ኣገደስቲ ስራሕቲ  ቀዳምነት ዝውሃቦ ስምምዕ ሰላም ፕሪቶሪያ ከዓሙቕን ሙሉእ ብሙሉእ ክትግበር  ብምግባር ኣብ ፀገም ዝርከብ ህዝብና ናብ መረበቱ  ምምላስ  እዩ ክብሉ ፕረዝደንት ጌታቸው ረዳ ከምዝገለፁ ኣብ ዕላዊ ገፅ ቤት ፅሕፈት ፕረዚደንት ተሓቢሩ ኣሎ።
ፕረዚደንት  ጌታቸው ረዳ  ብምኽንያት ሓዱሽ ዓመት 2016 ኣመልኪቶም  ምስ ብሮድካስቲንግ  ኮርፖሬሽን ኢትዮጵያ ኣብ ዝገበርዎ ፃንሒት፣ ቅድም ቀዳድም  እቲ ተጀሚሩ ዘሎ መስርሕ ሰላም ዕምቆትን ስፍሓትን ክህልዎን ብግቡእ ክፍፀምን ኣብ ትግራይ ዝተጀመሩ ንቡር  ንጥፈታት ተጠናኺሮም ክቕፅሉን ተመዛበልቲ ዜጋታት ናብ መረበቶም  ብህፁፅ ክምለሱን ፍሉይ ጠመተ ተዋሂቡ ከም ዝስርሑ ምግላፆም እውን ተመልኪቱ ኣሎ።
ካብ ገዝኦምን መረበቶምን ተመዛቢሎም ኣብ እዋን ክረምቲ   ኣብ ዳሳትን  ጭቃን፣ ብዘይ ዝኾነ ዝብላዕን ብዘይ ሓገዝን  ዘለው እዞም ዜጋታት፣   ሚእቲ ብሚእቲ ናብ መረበቶም ክምለሱ እንተዘይ ክኢሎም ስምምዕ ሰላም ፕሪቶሪያ ብዝተማልአ መንገዲ ይፍፀም ኣሎ ክንብል ኣይንኽእልን፣  እቲ ሰላም ክዓሙቕ እንተኾይኑ ብመሰረት እቲ ትልሚ ኹሎም ተመዛበልቲ ክምለሱ ይግባእ ጥራሕ ዘይኮነስ  ኣብ ከባቢኦም ዝተፈጠረ ዕንወት ኣብ ግምት ምእታው ከም ዝግባእ እቶም ፕረዚደንት ከም ዘብርሁ እውን ተሓቢሩ እዩ።
ብተወሳኺ ተመዛበልቲ ኣብ ዝምለስሎም ከባቢታት ዝተቛረፁ ማሕበራዊ ግልግሎታት ዳግማይ ክጅምሩ ክኽእሉ ከም ዘለዎም ፕረዝደንት ጌታቸው ረዳ ከምዝገለፁን፣ ትካላት ትምህርቲ ናብቲ ቅድሚ ኲናት ዝነበራሉ ኩነታት ክምለሳ ነዊሕ ግዜ ዝወስድ እንኳ እንተኾነ ፣ ህፃናት ካብ ስግኣት ኲናት ነፃ ክኾኑን ነቲ ዘሎ ተስፋ ግን ክርእዩ ክኽእሉን  ናብ ቤት ትምህርቲ ክኸዱ ክኽእሉ ኣለዎም ከምዝበሉን ተገሊፁ እዩ።
ፕረዚደንት ጌታቸው ኣተሓሒዞም፣ ኹሉ  ሰብ ናብ  ስራሕ ወፊሩ ንገዝኡ ብሰላም ክምለስ ከም ዝኽእል ከረጋግፅ ክኽእል ኣለዎ፤ ዝተፈላለየ ናይ ጸጥታ ምፍራስ ክህሉ የብሉን፤  ቀልጢፍና  ኣብዚ መዳይ ዝረኣዩ ዘለው ፀገማት ብምፍታሕ ኣብ ትግራይ ርጉእ ፖለቲካዊ ኩነታት ንምፍጣር ዝከኣለና ክንገብር ኢና ክብሉ ምዝራቦም እውን ተጠቒሱ ኣሎ።
ዘይሰራሕናዮም ዕማማት ብዙሓት እዮም፣ ጉዳይ ፀጥታን ምምላስ ተመዛበልትን ብዝምልከት ዝተወሰኑ ኣሰራርሓታት እኳ እንተሓለፍና፡ ዝኾነ ውፅኢት ግን ኣይረኸብናን ክብሉ ፕረዝደንት ጌታቸው ረዳ ከም ዝገለፁ ቤት ፅሕፈት ፕረዚደንት ሓቢሩ ኣሎ።

03 መስከረም 2016 ዓ.ም
መቐለ
ኣብ ከተማ ሽረ  እንዳሰላሰ ኣብ ከቢድ ፀገም ንዝርከቡ ክፋል ሕብረተሰብ ንመውዐሊ ዓውደ ዓመት ሓገዝ ተገይሩ።
ካቢነ ምምሕዳር ከተማ ብዘፅደቆ መሰረት ካብ ቤት መዘጋጃቤታዊ እቶት ካብ ዝተረኸበ ልዕሊ 4 ነጥቢ 8 ሚልዮን ቅርሺ፣ ን4 ሽሕን 8 ሚእትን በቢቀበሊኡ ዝተመልመሉ ወገናት መውዓሊ ዓውደ ዓመት  ከም ዝተውሃበ ሓበሬታን ርክብን ከተማ ሽረ እንዳስላሰ ን

ሓቢሩ ኣሎ።
ውዕሊ ፕሪቶርያ ዋላ ይፈርም ኣብ ምፍፃሙ ግን መንግስቲ ፌደራል ክትግብርን ቆላሕታ ክረክብ ምስራሕ ከም ዘድልን ብምሕባር ኣብዚ እዋን ዳርጋ ኩሉ ብሰንኪ ወራር ተጠዋሪ ከም ዝኾነ ዘዘራረቦም ወገናት ከም ዝሓበሩሉን ትግራይ ክሳብ እግራ ትተክል ሓገዛት ክጠናኸሩን ይግባእ ክብሉ እቶም ተሓገዝቲ ወገናት ከም ዝፀውዑ እቲ ዝበፅሐና ሓበሬታ ወሲኹ ኣመልኪቱ ኣሎ።
ሰናይ ሓድሽ ዓመት

ትግራይ
01 መስከረም 2016 ዓ.ም
መቐለ
መግለፂ ሰናይ ትምኒት ግዝያዊ ምምሕዳር ትግራይ
=
ግዝያዊ ምምሕዳር ትግራይ ንመላእ ህዝቢ ትግራይ፣ ንሓይልታት ፀጥታ ትግራይ፣ ንጀጋኑ ዉጉኣትን ጉዱኣት ኣካልን፣ ኣብ ዝተፈላለዩ ሃገራት ንዘሎ ዲያስፖራ ትግራይን ፈተውትን ደገፍትን ቃልሲ ህዝቢ ትግራይን እንኳዕ ንሓዲስ ዓመት  2016 ዓ.ም ኣብፅሓኩም ኣብፅሓና ይብል።
እዚ ሓዲስ ዓመት እንትንቕበል ከምቲ ንቡር ብሓጎስን ፍስሃን ዘይኮነስ ኣብ ልዕሌና ዝተኣወጀ ጀኖሳይዳዊ ኵናት ብፅንዓት ብምምካት ሃለዋትና ንምርግጋፅ ንዝኸፈልናዮ ክቡር መስዋእቲ ልዑል ክብሪ ብምሃብ፣ ኣብዚ ከይዲ ካብ ዝገጠመና ኩሉ ዓይነት ሃስያ ንምድሓን ኩለመዳያዊ ርብርብ ንምግባርን ንምውፋርን ኢደይ ኢድካ ኢልና እንሓብረሉን፣ ዝተመዛበሉ ወገናትና ናብ መረበቶም ንምምላስ ዝተማልአ ቃልሲ ንምክያድ ቃልና ነሐድሰሉ፣ ሰላማዊ ፖለቲካዊ ቃልስና ብምሕያል ኣብ ኢድ ፀላእቲ ዘሎ ህዝብናን መሬትናን ሓራ ንምውፃእ ዓቕምታትና ወዲብና ንምቅላስ ብሓዲስ ትልምን ብሓዲስ ወነን ንክንዋፈር ድሉውነትና ብምርግጋፅ እዩ።
ኣብዚ ሓዲስ ዓመት ኩሎም ዓቕምታትና ወዲብና ብምውፋር ሰላማዊ ፖለቲካዊ ቃልስና ብምሕያል ሰላምና ውሑስ ንምግባር እንረባረበሉ፣ ንህዝብና ዘንፀርፀሩ ሕቶታት ሰናይ ምምሕዳር ብመሰረቱ ንምፍታሕን ድልየት ህዝብና  ንምምላእን እንሰርሓሉ፣ ኣብ ፍትሒ ዝርኣዩ ጉድለታት ብምእራም መስርሕ ተሓታትነት እነረጋግፀሉ፣ ኣብ መሬት ትግራይ ዘለዉ ዕጡቓት ኣምሓራን ሰራዊት ኤርትራን ካብ ትግራይ ተፀራሪጎም ንክወፅኡን ተመዛበልቲ ወገናትና ናብ መረበቶም ንምምላስን ዝተማልአ ቃልሲ እነካይደሉ፣  ዓቕሚ ክንዲ ዝፈቐዶ ስራሕቲ ዳግመ ህንፀት እንጅምረሉ እውን እዩ።
ብድማር ውዕሊ ፕሪቶሪያ ብዝተማልአ ብርኪ ንክፍፀምን ሕገ መንግስታዊ መሰላት ህዝቢ ትግራይ ንምርግጋፅን ዝተወደበ ቃልሲ ንምክያድ ካብ ብጉሓቱ ተረዲእና እንወፍረሉን ዓመት ክኸውን እዩ።
ግዝያዊ ምምሕዳር ኣብ ዝሓለፉ ሓሙሽተ ኣዋርሕ ዝባኸነ ግዜ ብዘከሓሕስ መልክዑ ርኡይ ለውጢ ንምምፃእ ከም ዝሰርሕ እውን በዚ ኣጋጣሚ ከረጋግፅ ይፎቱ።
ህዝብና እውን ነናይ ከባቢኡ ሰላም ንምሕላው ዝተወደበ ምንቅስቓስ ክገብርን መሓውር ፀጥታ ኣብ ዝገብርዎ ርብርብ ኣብ ጎኖም ኮይኑ እኹል ደገፍ ክህብን ይግባእ።
ህዝብና ካብቲ ኣትዩዎ ዘሎ ከቢድ ኩነታት ንክወፅእ ኣብ ውሽጥን ኣብ ደገን ዘሎ ትግራዋይን ደጋፊ ቃልሲ ህዝቢ ትግራይን ሓሳባቱ፣ ፍልጠቱ፣ ግዜኡ፣ ጉልብቱን ሃፍቱን ኣተሓባቢሩ ብሓደ መንፈስ ሰሚሩ ንክረባረብ ግዝያዊ ምምሕዳር ትግራይ ፃውዒቱ የቕርብ።
ኣቲናዮ ዘለና ምዕራፍ ተደጋጊፍካ፣ እሂን ምሂን ኢልካን ተዋዲድካን እምበር ካብዚ ወፃኢ ብዘለው መንገድታት ከይድኻ ዝውፃእን ዘዋፅእን ስለዘይኮነ ኩሉ ትግራዋይ ፖለቲካዊ ኣሰላልፍኡ፣ ማሕበራዊ መሰረቱ፣ ሃይማኖቱ፣ ሞያኡ፣ ዝነብረሉ ከባቢ ወዘተ. ዝፈጥሮ ኣፈላላይ ንጎኒ ኣፅኒሑ ህልውና፣ መሰልን ረብሓን ህዝቢ ትግራይ ንምርግጋፅ ኣብ ዝግበር ኣዝዩ ፈታኒን ዝተሓላለኸን ቃልሲ እጃሙ ከወፊ ይግባእ።
ርሑስ ሓዲስ ዓመት!

ትግራይ
06 ጳጉሜን 2015 ዓ.ም
መቐለ
ህዝብን ምምሕዳርን ወረዳ ኣበርገለ የጭላ ንኣባላት ፀጥታን ካብ መረበቶም ንዝተመዛበሉ ወገናትን ንመውዐሊ ሓድሽ ዓመት ሓገዝ ገይሮም።
ህዝብን ምምሕዳርን ወረዳ ኣበርገለ የጭላ ኣብቲ ወረዳ ንዝርከቡ ኣባላት ፀጥታን ካብ መረበቶም ንዝተመዛበሉ ወገናትን ንመዉዐሊ በዓል ሓዱሽ ዓመት ሽዱሽተ ኣቡዑርን ኣርባዕተ ኣጣልን ሓገዝ ገይሮም።
ኣብቲ እዋን ርኽክብ ሓገዝ ተረኺቦም መልእኽቲ ዘሕለፉ ካብ ሕብረተሰብ ዝተወከሉ ኣይተ ገብረመድህን ዉሬታ ከም ዝበልዎ እቲ ውህብቶ ዋላ እኳ ንኡሽተይ እንተኾነ ሐዚ እዉን ከም ትማሊ ኣብ ጎንኹም ከምዘለና ንምምልኻት እዩ ኢሎም።
ካብ ኣካላት ፀጥታ ዝተወከለ ተጋዳላይ ተክአ  ብወገኑ ንዝተገበረሎም ደገፍ ህዝብን ምምሕዳርን እቲ ወረዳ ብምምስጋን ፀጥታ ከባቢና ተሓባቢርና ክንሕሉ ይግባእ ብምባል ኣዘኻኺሩ ዝበለ ሓበሬታን ርክብን ወረዳ ኣበርገለ የጭላ እዩ።

6 ጳጉሜን 2015 ዓ.ም
መቐለ
ሓዱሽ ዓመት 2016 ዓ.ም ናይ ራህዋን ሰላምን ንክኸውን ኣቦታት ሃይማኖት ሰናይ ትምኒቶም ገሊፆም።
ብፍላይ ድማ ተመዛበልቲ ወገናትና ናብ መረበቶም ዝምለስሉን ውዕሊ ፕሪቶርያ ድማ ሙሉእ ብሙሉእ ዝትግበሩ ዓመት ንክኸውን ሰናይ ትምኒቶም ገሊፆም።
ኣቦታት ሃይማኖት ትግራይ ሓዱሽ ዓመት 2016  ዓ.ም መሰረት ብምግባር መልእኽቲ ሰናይ ትምኒት ዘሕለፉ እንትኾኑ መካየዲ ስራሕ ላዕለዋይ ቤተ ክህነት መንበረ ሰላማ ትግራይን ሊቀ ጳጳስ ሃገረ ስብከት ዞባ ሰሜን ምዕራብ ትግራይ ብፁእ ኣቡነ ጴጥሮስ ከምኡ እውን ዋና ፀሓፊ ሓፈሻዊ ጉዳያት እስልምና ትግራይ ሓጂ መሓመድ ካሕሳይ ናይ እንኳዕ ኣብፀሓኩም መልእኽቲ ኣመሓላሊፎም።
ብርክት ዝበለ ተመዛባላይ ህዝብና ኣብ ማእኸል መዕቖቢ ኾይኑ ከበድቲ ፀገማት እናሓለፈ እዩ ዝርከብ ዝበሉ እቶም ኣቦታት ሃይማኖት 2016 ዓ.ም ውዕሊ ፕሪቶርያ ሙሉእ ብሙሉእ ዝትግበረሉን ተመዛበልቲ ናብ መረበቶም ዝምለስሉ ንክኸውን ሰናይ ትምኒቶም ገሊፆም።
ቆሞስ ካቶሊካዊት ቤተ ክርስትያን ልደታ ማርያም መቐለ ኣባ ጥዑም በርሀ ከምኡ እውን ዋና ፀሓፊ ሕብረት ወንጌላውያት ኣብያተ ክርስትያን ወንጌላዊ ምሕረትኣብ ብርሃነ ብተመሳሳሊ ንኣመንቲ ናይ እንኳዕ ኣብፀሓኩም ሰናይ ትምኒቶም ኣመሓላሊፎ።
2016 ዓ.ም ፀገም ህዝቢ ትግራይ ኣብቂዑ ናብ ዝሓሸ ሰላም፤ ልምዓትን እንሰጋገረሉ ዘመን ንክኸውን ዝገለፁ እቶም ኣቦታት ሃይማኖት ብሰንኪ ዝነበረ ኲናት ኣብ ከቢድ ማሕበራዊ ቑጠባዊ ፀገማት ዝርከቡ ወገናት ናብ ራህዋ ዝሰጋገርሉ ክኸውን ኣለዎ ክብሉ መልእኽቶም ኣሕሊፎም ኢሉ ድወት እዩ።

06 ጳጉሜን  2015 ዓ.ም
መቐለ
ግዱሳት ተወለድቲ ክልተ ኣውላዕሎ ዋጋ 1 ነጥቢ 4 ሚልዮን ብር ዝተፈላለዩ ናውቲ ትምህርቲ ሓጊዞም።
ግዱሳት ኣባላት እድር ክልተ ኣውላዕሎ ተቐማጦ ከተማ ኣዲስ ኣበባ ምስ ድያስፖራ ተወለድቲ ክልተ ኣውላዕሎን ካልኦት ግዱሳት ወገናት ብምትሕብባር ብ1 ነጥቢ 4 ሚልዮን ብር ዝዓደግዎ ናውቲ ትምህርቲ ኣብ ሽዱሽተ ወረዳታት ንዝርከቡ ተምሃሮ ብሓገዝ ከም ዘበርከቱ ተሓቢሩ።
እዚ ሓገዝ እዚ ኣብ ውሽጢ ሓደ ዓመት ንካልኣይ እዋን ዝወሃብ ዘሎ ከምዝኾነን ንቐፃሊ'ውን ተመሳሳሊ ሓገዝ ተጠናኺሩ ከምዝቕፅልን ንቲ ሓገዝ ተወኪሎም ዘረከቡ ኣባል እተን እድራት ገሊፆም ኢሉ ኣሎ ኤፍ ኤም መቐለ ኣብ ማሕበራዊ ሚድያ ዕላዊ ገፁ።

06 ጳጉሜን  2015 ዓ.ም
መቐለ
ከቢድ ዕንወት ንዘጋጠመ ኣብያተ ትም/ቲ ትግራይ ዝተታሐዘ ትልሚ ምትእኽኻብ እቶት
=
ማሕበርኩም ማሕበር ልምዓት ትግራይ ብሰንኪ ኵናት ኣዝዩ ከቢድ ዕንወት ዝበፅሐን 50 ቀዳማይ ብርኪ ኣብያተ ትምህርቲ ብናውቲ ንምምላእ ዝዓለመ “ውህብቶ ሓዱሽ ዓመት ንተምሃሮ ትግራይ” ብዝብል መራሒ ሓሳብ  መራኸቢ ሓፋሽን ማሕበራዊ ሚድያን ብቀጥታ ዝፍኖ 1 ሚልየን ዶላር ንምእካብ ሽቶ ዝሓዘ ውራይ ኩሉ ትግራዋይ ዝኾነ ዓለም ለኸ መድረኽ ምትእኽኻብ ሃፍቲ ካብ ጳጉሜን 4-6 2015 ዓ.ም ስለዝሳለጥ እዚ ሊንክ ፦  ሼር፣ ላይክ፣ ሰብስክራይብን ፎሎውን ብምግባር ኣብ ከሉ ኩርናዕ ዓለም ዝርከብ ትግራዋይን ካልኦት ግድሳትን ንክበፅሖም ንግበር ኢላ ኣላ።
ዕውት ንክኸውን ንሕበር ንሓግዝ!
ልምዓት ዓዲ ብደቂ ዓዲ!
ዝበለት እታ ማሕበር፣

ፕሌጅ ዝግበረሉ ሊንክ፤ ማሕበር

ብቀጥታ እንሳተፈሉ ዙም ሊንክ፣ ዙም ኣይድን መእተዊ 

ዙም ኣይዲ= 85973049385 
መእተዊ ኮድን= 732289 ምዃኑ ኣብ ዕላዊ ገፅ መርበብ ሓበሬታኣ ሓቢራ ኣላ ማሕበርኩም ማሕበር ልምዓት ትግራይ።
ብምስዓብ እቲ “ውህብቶ ሓዱሽ ዓመት ንተምሃሮ ትግራይ” ብዝብል መራሒ ሓሳብ 1 ሚልየን ዶላር ንምእካብ ሽቶ ዝሓዘ ውራይ ኩሉ ትግራዋይ ዝኾነ ዓለም ለኸ መድረኽ ምትእኽኻብ ሃፍቲ እንሆ  ከም ዝጀመረ ብምብሳር በቲ ኣብ ላዕሊ ዘሎ ኣድራሻታት እተዉታ ክትብል ፀዊዓ ኣላ ማሕበርኩም ማሕበር ልምዓት ትግራይ።

4 ጳጉሜን 2015 ዓ.ም
መቐለ
ብምኽንያት በዓል መስቀል 2016 ዓ.ም ጋዜጣዊ መግለፂ ተዋሂቡ።
በዓል መስቀል ትግራይ ኣብ ዓጋመ ኣመልኪቱ  ጋዜጣዊ መግለፂ ዝሃቡ ጳጳስ ቤተ ክህነት ዞባ ምብራቕ ኣቡነ መርሃ ክርስቶስ ፣ከንቲባ ከተማ ዓድግራት ኣይተ ሰለሞን ሓጎስ፣ኣባላት ማሕበር ልምዓት ዓጋመን ዓበይቲ ዓዲን ብሓባር ብምዃን እዮም።
ኣብቲ ጋዜጣዊ መግለፂ እቲ በዓል ሃይማኖታዊ ክብሪታቱ ሓልዩ ብድምቀት ንክበዓል ዝተፈላለያ ኮሚቴታት ተጣይሸን ዘድሊ ምድላዉ  ይሳለጥ ከም ዘሎ ተሓቢሩ ኣሎ።
ኣብ ዉሽጢ ዓድን ወፃእን ዝርከቡ ተወለድትን ፈተዉትን ዓጋመ ናብቲ ብዓል ክሳተፉ  እንትመፁ   ጋሻ ብኽብሪ ምቕባል ባህልና ብምዃኑ ብፅቡቅ ክንቅበሎምን ግቡእ ግልጋሎታት ክረኽብ ድማ እንታይ ንግበር ኣብ ዝብልን ምስ ነጋዶ እታ ከተማ ምኽክር እናተሳለጠ ከም ዝርከብ እውን ኣፍሊጦም ዝብል ፅሑፍ ዝለኣኸልና ሓበሬታን ርክብን ከተማ ዓድግራት እዩ።

4 ጳጉሜን 2015 ዓ.ም
መቐለ
ታሪኽና ታሪኽ ወያነ!
ቀዳማይ ወያነ ኣብ ታሪኽ ህዝቢ  ትግራይ ካብ ዝተርኣዩ ዓበይቲ ምዕራፋት ታሪኽ እቲ ሓደ እዩ።
ቅድሚ 80 ዓመታት ወርሒ ጳጉሜን ተወሊዑ።
ታሪኽ ቀዳማይ ወያነ ክዝከር ኣለዎ።
ታሪኽ ቀዳማይ ወያነ ክዝከር ዘለዎ ቀዳሞት ወለዲ ንክብሪ ዓዶምን ህዝቦምን ዝኸፈልዎ መስዋእቲ ክዝከር ስለዘለዎ ጥራይ ኣይኮነን።
ታሪኽ ቀዳማይ ወያነ ክዝከር ዘለዎ ጅግንነትን ፅንዓት ዕላማን ወለድና ንምርኣይን ካባኡ ንምምሃርን ስለዝሕግዝ ጥራይ ኣይኮነን።
ታሪክ ቀዳማይ ወያነ ክዝከር ዘለዎ ንምውላዕ ቀዳማይ ወያነ ምኽንያት ዝኾነ ዓምፃፃይ መስፍናዊ ስርዓት ንምትንታን ጥራይ ኣይኮነን።
ታሪክ ቀዳማይ ወያነ ክዝከር ዘለዎ ቅድሚኦም ናይ ዝነበሩ ወለዶም ቅያን ሕላገትን ከይነፀፈ ከይተዓጽፈ ንስለምኻዱ መርኣያ ስለዝኾነ ጥራይ ኣይኮነን።
ታሪክ ቀዳማይ ወያነ ክዝከር ዘለዎ ንዚ ንምክልኻል ብግፍዓውያን መስፍናውያን ገዛእቲ ንዝበጽሐ እንኮላይ ብመንግስቲ እንግሊዝ ዝተሓገዘ ጨፍጫፍ ነፈርቲን ብዝተኸልከለ መርዝን ዝተገበረ ዘርኢ ናይ ምጥፋእ ዝተዋደደ መጥቃዕቲ ንምኹናን ጥራይ ኣይኮነን።
ታሪክ ቀዳማይ ወያነ ክዝከር ዘለዎ ህዝቢ ትግራይ ድሕሪ መረርቲ 100 ናይ መርገጽን ዓፈናን፣ ብሄራዊ ጭቆናን ደርባዊ ሃስያን ዓመታት ሓመድ ልሒሱ ንክወፅእ ንዝሓገዘ ንካልኣይ ወያነ ብዝገበሮ ውርሻዊ ግደ ጥራይ ኣይኮነን።
ቀዳማይ ወያነ ክዝከር ዘለዎ ከም ወያነ ህዝቢ ኣብ ሰሌዳ ታሪክ ህዝብና ክዝከር ስለዘለዎ ጥራይ ኣይኮነን።
ቀዳማይ ወያነ ክዝከር ዘለዎ።
ሰኣን ሕብረት ተጋሩን ግቡእ መሪሕነትን ምብርዓኑን ጅግንነት ወለዲ ቀዳማይ ወያነ ዋላ ንግዚኡ እውን እንተኮነ ምፍሻሉን፡ እሞ ካብዚ ብምብጋስ ኣብ  ሕብረትን  ሓድንነትን ተጋሩ እትፍጠር ንእሽቶ ነቓዕ ከመይ ከም ህዝቢ ከምእትጎድኣናን ንምምሃር እውን እዩ።
ወየንቲ ቀዳማይ ወያነ መርኣያ ጅግንነትን ትግራዋይ መንፈስን እዮም!
ክብሪ ንዐኦም!
(ፍልፍል፦ ድወት)

3 ጳጉሜን 2015 ዓ.ም
መቐለ
ዩኒቨርስቲ ራያ ልዕሊ ብር 700 ሽሕ ንተመዛበልቲ ደገፍ ገይሩ

እቲ ዩኒቨርስቲ ኣብ ደቡብ ትግራይ ኣብ ከተማታት ማይጨው፣ መኾኒ፣ ጨርጨርን ንዝርከቡ ተመዛበልቲ ንሓዱሽ ዓመት መውዓሊ ዝኸውን ልዕሊ ብር 700 ሽሕ ደገፍ ከም ዝገበረ ኣብ ዕላዊ ማሕበራዊ መርበቡ ሓቢሩ።
እቶም ተመዛበልቲ ኣብ ዝሓለፉ ሰለስተ ዓመታት ኣብ ትግራይ ብዝተወለዐ  ኵናት ካብ ዛታ፣ ራያ ኣላማጣ፣ ኦፍላ፣ ኣላማጣ፣ ራያ ጨርጨርን ከተማ ኮሮምን ከም ዝመፁ ዘዘኻኸረ እቲ ዩኒቨርስቲ፣ ንሓዱሽ ዓመት በዓል መኽበሪ ዝኸውን ብር 775 ሽሕ ሎሚ 03 ጳጉሜን 2015 ዓ/ም ምሕጋዙ ግልፂ ገይሩ ኣሎ።

03 ጳጉሜን  2015 ዓ.ም
መቐለ
ማሕበር ተራድኦ ንሰለስተ ማናቱ ትግራይ (ማ.ተ.ሰ.ማ.ት)፣ ልዕሊ 50 ሽሕ ብር ንዋታውን ገንዘባዊ ሓገዝ ገይራ

ማሕበር ተራድኦ ሰለስተ ማናቱ ትግራይ  ዝተብሃለ  ትካል ገባሪ ሰናይ ብምኽንያት ሓዱሽ ዓመት  ሰሰለስተ ህፃውንቲ ዝወለዳ  ኣርብዓተ ኣዴታት ልዕሊ 50 ሽሕ ብር ገንዘባውን ንዋታውን ሓገዝ ገይራ።
እታ ትካል ኣብ ትግራይ ሰሰለስተ ህፃውንቲ ንዝወለዳ ኣዴታት ትኹረት ጌይሩ ዝተፈላለዩ ሓገዛት ንምግባር ዓሊሙ ዝተጣየሸ ከምዝኾነ  መተሓባበርት እቲ ምግባረ ሰናይ ትካል ወይዘሮ ሙሉ ነጋሽ ኣብሪሀን።
እታ ምግባረ ሰናይ "ንዝመፅእ ወለዶ ዝሓሸ ነገር ይግብኦ" ብዝብል መራሒ ሓሳብ ተሓንጊጡ ዝተፈላለዩ ገንዘባውን ንዋታውን ሓገዛት  እናገበረ ከም ዝመፅአ ዝሓበራ ወይዘሮ ሙሉ ፤ብፍላይ ኣብቲ ዝኸፍአ ዕፅዋን ክባን ትግራይ ዝሓለፈ ክልተ ዓመት  ምስ ኣብ ዳያስፖራ ትግራይ ብምትሕብባር ዘይሕለል ደገፋት ከም ዝሃበ ኣረዲእን።
ሕዚ ድማ ብምኽንያት ሓዱሽ ዓመት 2016 ዓ.ም ንኣርባዕተ ሰለስተ መናቱ ህፃናት ኣዴታት ንሕድሕደን ጣፍ፣ፊኖ፣ሞኮረኒ፣ዘይቲ፣ ጥረ ገንዘብን ሓደ ሓደ ባህላዊ ጥልፊ ክዳንን ንሕድሕደን ዝተሓገዛ እንትኾን፣ ብሓፈሻ ልዕሊ 50 ሽሕ ብር ዋግኦም ንዋታውን ገንዘባውን ሓገዝ በታ ምግባረ ሰናይ ትካል ተሓጊዘን እየን።
እተን ሓገዝ ዝተገበረለን ኣዴታት ብወገነን በቲ  ምግባረ ሰናይ ትካል እናተገበረለን ዝመፅአን ሕዚ ዝተገበረለንን ሓገዝ ብምምስጋን፤ ሰለስተ ህፃናት ብሓደ ጊዜ ንምዕባይ ኣዝዩ ፈታኒ ከምዝኾነ ብምሕባር ካልኦት ውልቀ ሰባት ኮነ ምግባረ ሰናይ ትካላት ክሕግዝዎን ፀዊዐን።

3 ጳጉሜን 2015 ዓ.ም
መቐለ
ሕድሪ ወለድና ብግብሪ

ህዝቢ ትግራይ ኣንፃር ናይ ውሽጥን ናይ ደገን ወረርትን ጨቆንትን እናካየዶ ዝመፅአ ተጋድሎ መንነቱ ክሕሉ ካብ ዘኽኣሎ ውዕሊ ማይ ደርሆ ተፀራሒ እዩ።
ዓመፅ ቀዳማይ ወያነ ሕቶ ፍትሒ፣ ማዕርነት፣ ህዝባዊ መንግስትን ምዕሩይ ምምሕዳርን እምበር ኣንፃር ዝኾነ ይኹን ኣካል ከምዘይነበረ፣ ናብ ዓመፅ ዘምርሐ እውን ንሕቶታቱ ብሰላማዊ መንገዲ ክምልስ ዝኽእል ሓይሊ ብዘይምንባሩን ቀዳማይ ወያነ ዘይተዓወተሉ ቀንዲ ምኽንያት ድማ ዝተወደበ መሪሕነት ብዘይምንባሩን  ከም ዝኾነ ይግለፅ እዩ።
ሎሚ ካብ ዝኣተናዮ ኩነታት ንምውፃእ ዝተወደበ መሪሕነትን ስጡም ሓድነትን ከምዘድልየናን ሓድነትና ዝዘርጉ ኣካላት ብትረት ክንምክቶም ከም ዝግባእን ንውዕሊ ማይ ደርሆ ኣስጢምካ ብምሓዝ  ሕድሪ ወለድና ኣብ ተግባር ከነውዕሎ ከም ዝግባእ ምግንዛብ ወሳኒ እንትኾን ነቲ ኩነታት ብከምዚ ዝስዕብ ንዘክሮ።
ቅድሚ 80 ዓመት ኣብዚ ሰሙነ ጳጉሜን ዝተኻየደ ዋዕላ ማይ ደርሁ እንታይ ከም ዝመስል ካሳ ሃይለማርያም፡ ኣብ ዝፀሓፎ መጽሓፍ 'ገረብ ዓረና ወያነ ትግራይ' እቲ ወያነ ኣብቲ እዋን ብንጉሳዊ ስርዓት ሃይለስላሴ ኣብ ልዕሊ ሕዝቢ ትግራይ ዝበፅሕ ዝነበረ ብሄራዊ ጭቆና ንምምካት ናብ ዝዓበየ ብርኪ ዝተሰጋገረሉ፣ መሰረታዊ ዝኾኑ ውሳነታት ዝተወሰኖ ላዕለዋይ ዝበሃል ዋዕላ'ዩ ነይሩ ይብል።
"ዝባን ሃይለስላሰን ዝባን ሹመኛታትን" ዝብል ግዝት መራሕቲ እቲ እዋን ተወጊዱ፡ እቲ ሕብረተሰብ ብናይ ባዕሉ ምምሕዳራዊ ስርዓት ክግዛእን ክዳነን ኣንፈት ዘቐምጡ መምርሒታትን ዉሳነታትን     ተመሓላሊፎም'ዮም።
ሕግታት ስርዓት ሸዋ ብምንፃግ "ዝባን ገረብ" እናበለ ህዝቢ ዝመሓደረሎም ፣ ዝዳነየሎምን ጎንፅታቱ ዝኣልየሎምን ዓበይቲ ዉሳነታት ዝተቐመጠሉ፡ ንከይጠላለሙ 'ቃል ወያነ' ዝኣሰርሉ ዕለት ነይሩ ብምባል የዘኻክር ኣይተ ካሳ ሃይለማርያም።
ኣብቲ ዋዕላ 84 ኣቦ ገረባት፡ እንታይ ክገብሩ ከምዘለዎም ነጥቢታት ብምዉጻእ ዉሳነታት ዘሕለፉ ቅድሚ 80 ዓመት ኣብዚ ዘሎናሉ ሰሙነ ጳጉሜን እዩ።
ኣብ ዉዕሊ ማይ ደርሁ ዝተመሓላለፉ 8 ዉሳነታት  
-----
1. ሕጊ ገረብ ሕጊ ትግራይ እዩ ፣ብዝባን ሃይለሥላሴ ዝብል ተሪፉ ብዝባን ገረብ ተተኪኡ ኣሎ፡፡
2. ፍትሕን ምምሕዳርን ኣብ ትሕቲ ባይቶ ይኸዉን፣ሰበ ስልጣንን ትካላት መንግስትን እዉን ንባይቶ የገልግሉ፡፡
3. ንባይቶ ዘይቕበልን ብሕግታት ዘይቕየድን፣ካብ ክትራንን ምግሳስን፣ ብፀላኢካብ ዝበፅሖ ቅትለትን ንምድሓን ዝግበረሉ ናይ ህዝቢ ሓለዋ ኣይህሉን፡፡
4. ኣካላዊ ብቕዓት ሃሊእዎ ግና ዘይወየነን ነቲ ዕላማ ዘይቕበልን ቀምሽ ተኸዲኑ ኣብ ዕዳጋ ይዘውር፡፡
5. ኣብ መንጎ ድኻን ሃፍታምን ኣፈላላይ ኣይህሉን፣ድኹም ብሓያል ክጥቃዕ የብሉን፡፡
6. ኣብ መንጎ ህዝቢ ኣፈላላይን ግጭትን ዘይኮነስ ሰላምን ዉህደትን ይሃሉ፡፡
7. ዝኾነ ሰብኣይ ንጓል ኣንስተይቲ ክጋሰስን ክዕምፅን የብሉን፡፡
8. ክትራን፣ስርቅን ዘረፋን ፈፂሙ ተኸልኪሉ ኣሎ፡፡
ቃልሲ ቀዳማይ ወያነ ትግራይ ካብ 1934 ዓ.ም ዝጀመረ'ኳ እንተኾነ፡ብመላእ ትግራይ ስሪት ተሓንጺጹ፣ ደፊኡ ዝመጽእ ጸላኢ ዉሽጥን ደገን ኣብ ልዕሊ እቲ ህዝቢ ዘብጽሖም ጭቆናታት ብዝተወደበ መልክዑ ንምምካት ዘኽእል ጥሙር ሓይሊ ክህሉ ስምምዕ ዝተገበረሉ'ዩ ነይሩ።
እዚ ፅሑፍ ቴሌቪዥን ትግራይ ተወኪስናሉ ኣለና።

3 ጳጉሜን 2015 ዓ.ም
መቐለ
ስራሕቲ መንግስትን ውድብን ንምፍልላይ ብዝብል ኣብ ልዕሊ  ዝተጀመረ ዕማም   ሰፊሕ  ምድንጋራት የጋጥም ከምዘሎ  ፕረዚደንት ጌታቸው ረዳ ገሊፆም።
~~~~~~~~~~~~~~~~~~~~
ኣብ መንጎ ስራሕቲ መንግስትን  ውድብ ዝረአ ምትሕውዋስ ንምፍልላይ  የኽእለና እዩ ብዝብል ዝተጀመረ  ዕማም  ሰፊሕ  ምድንጋራት  ይፍጠሩ ከምዘለው   ፕረዚደንት ግዝያዊ ምምሕዳር ትግራይ ኣይተ  ጌታቸው ረዳ ገሊፆም።
ትማሊኣብዝሃብዎ መግለፂ   "ከምዝፍለጥ  ኣነ ህወሓት ወኪለ እየ  ናይቲ  ግዚያዊ  ምምሕዳር ሓላፊ ኮይነ ፤ ህወሓት ድማ ኣብ ናይ  ህዝቢ  ትግራይ  ታሪክ  ዝኾነ  ይኹን  ሓይሊ፣  ዝኾነ ይኹን  ተቓዋሚ ፣   ዝኾነ ይኹን ነገር፣ ክትክኦ ዘይኽእል ታሪክ ዝፈፀመ ውድብ እዩ፤ኣብቲ ናይ ሐዚ  መኸተ እውን   ኣብ ዝኾነ    ይኹን  ቦታ  ከይድና  ነቲ  ህዝቢ  ነተኣኻኽበሉን ነለዓዕለሉን  ዝነበርና  ብመንፈስ   ህወሓት  ዝተወደበ  መኸተ ከምዝነበረ ርዱእ እዩ።
" ክብሉ ገሊፆም።
ንሕና ተስፋ ኣብዝቖረፅናሉ ሰዓት፣ ንሕና  ፎቖዶ ዛናስ።
ፎቖዶ  ዓዴትስ ጠብጠብ ኣብዝበልናሉ ሰዓት፣ ህዝቢ ኣብ ህወሓት ርእሰ ምትእምማን  ነይርዎ ጥራሕ ዘይኮነስ፣ "ውድብ እናሃለወት ኣይንጠፍእን" ዝብል እምነት ነይርዎ፤ እቲ  እምነት ድማ  ንዓና'ውን ጉልበት ኾይንና ቓሊስና ኣጠናኺርና ናብዚ ብርኪ'ዚ ክንበፅሕ ክኢልና ኢና ዝበሉ ፕረዚደንት ጌታቸው ረዳ፣ ህወሓት ናይ ቃልሲን ገስጋሳይን ውድብ ምዃኑን  በብግዚኡ መሰረታዊ እምነታቱ ከይለቐቐ ዓርሱ እናሃደሰ ዝመፀ ውድብ ምዃኑ  ኣብርሆም፡፡
 
መሰረታዊ እምነታት ህወሓት ልዕሊ ኹሉ ናይ ህዝቢ ትግራይ ረብሓ ምርግጋፅ ስለዝኾነ፣   እዚ መሰረታዊ ዕላምኡ ከይለቐቐ በብግዚኡ  ምስ ግዚኡ ንባዕሉ እናሃደሰ ክኸይድ ከምዝግባእ  ዝሓበሩ ፕረዚደንት ጌታቸው፣  ኮይኑ ኣብዚ መዳይ ግና  ሰፊሕ ምድንጋራት   ኣለው ኢሎም።
ብዋናነት ስራሕቲ መንግስትን ውድብን ንፈላሊ ኣብ እንብለሉ ሰዓት፣ ዝድንግፅ ናይ ውድብ ኣመራርሓ ተልዩ ብዛዕባ እታ ውድበይ ዝብላ ህወሓት ዘለዎ ምርዳእ ድኹም ምዃኑ እዩ ዘርኢ  እምበር  ናይ መንግስትን ውድብን ስራሕ ምፍልላይ   ልዕሊ ማንም ዝጠቕሞን ልዕሊማንም ክዋሰአሉ  ዝግብኦ ህወሓት እዩ ክብሉ'ውን ሓቢሮም፡፡
 
ህዝብና ንህወሓት ዘለዎ እምነት ወይ  ዘለዎ ትፅቢት ንጌታቸው፤ ንደብረፅዮን ወይ ንኣለም ዘለዎ ትፅቢት ተገይሩ ዝውሰድ እንተኾይኑ እዩ እቲ ጌጋ ዝበሉ ፕረዚደንት ጌታቸው፣ ኣነ ህዝቢ ትግራይ ኣብ ሓደጋ ክወድቅ ኣብ ምግባር ናይ ባዕለይ ተራ ኣለኒ ዝብል እምነት ኣለኒ፣ ካልእ ዝኣምን ይእመን  ኩልና  በብፅሒትና ክንወስድ ክንኽእል አለና ክብሉ ኣተሓሳስቦም፡፡

ህወሓት ሪፎርም ክትገብር ኣለዋ፤  ህወሓት ክትትንከፍ የብላን ኣብዝበሃለሉ ሰዓት፣ ጌታቸው ክትንከፍ የብሉን ማለት ከምዝይኮነ ክፍለጥ ኣለዎ ዝበሉ ፕረዚደንት ጌታቸው፣  "ኣነ ኣብዝጠለምኩሉ ፣ ኣብዝከሓድኩሉ ሰዓት ክቁረፅ ኣለኒ፤ ዝኾነ ይኹን ሰብ'ውን  ምስ ውልቀ ጥቕሙ ምስ ስልጣኑ ምስ ቆርበቱ፣  ኣተሓሒዙ ምስ ህወሓት ሓደን ያውን ኰይኑ ክረአ ንምግባር ዝግበር ምንቅስቓስ ኣይፋሉን ክብሃል ክኽእል  ኣለዎ፤  ከምዚ ዝበሃል  ነገር'ውን ክህሉ ኣይክእል ኢሎም፡፡

ትማሊ  ካብቶም ተነሓናሕቲ ውድባት ዝኣተዉ ቢሮ ሓለፍቲ፣ ሓድኡ  ኣንፀርፂሩ ፅሒፉለይ "ኣነ ምሳይ ዘይሰርሑ ግን ኣማኸርቲ ተባሂሎም ዝተመደቡ ቤት ፅሕፈት ህወሓት ዝሰርሑ ሰባት መሃያ ብምኽፋል ሰልቺዩኒ እዩ" ኢሉ ዝበሉ ፕረዚደንት ጌታቸው፣  ኣይከፍልን ምባል ትኽእል ኢኻ፣ ካሊእ ኣይተካብድ እንድሕር ናይ ብሓቂ  ምሳኻ ዘይሰርሕ ተኾይኑ  ክትቖርፆ ትኽእል ኢኻ ዝብል ምላሽ ከምዝሃብዎ ኣብሪሆም።
ናይ ህወሓት ኣባላት መዋጮ ካብ ፔሮል  እናተቀነሰ  ዝኽፈለሉ ኩነታት ደው ክብል ክኽእል ኣለዎ፣ ደው ኣብሉ ኢልና ኢና።
ከምኡውን ኣብ ስራሕ ሰዓት ናይ ፓርቲ ኣኼባ ዝእከብሉ ምኽንያት ክህሉ የብሉን፣ ደው ክብል ክኽእል ኣለዎ  ዝብል መምርሒ ከምዘሃቡ ፕረዚደንት ጌታቸው ገሊፆም፡፡
 
ብዝኾነ ፓርትን መንግስትን ምፍላይ ብጣዕሚ ዝተጋነነ ገይርና ኣይንውሰዶ፣ንቤት ፅሕፈት ህወሓት ደሞዝ ዘይምኽፋል  ኣንፃር ህወሓት ደው ምባል ክኾን ኣይክእልን፣   ህወሓት ብናይ ኣባላቱ  ወለንታዊ ኣስተዋፅኦ  ዝተቓለሰ ውድብ እዩ ዝበሉ  ፕረዚደንት ጌታቸው፣ ናይ ህወሓት ናይ መናእሰይ ሊግ  ዝበሃልውን   ኣብናይ መንግስ መሓውር ክህሉ ነውሪ  ከምዝኾነ ገሊፆም፡፡
 
እዚታት ምስራሕ   ምስ ጀመርና፣ ኣብ  ገለ ገሊኡ   ናይ  ዞባ  ኮሚቴ   ዝበሃል  ተፀዋዕነቱ   ንቤት  ፅሕፈት  ህወሓት እዩ  ዝብል'ውን ኣሎ፣  ኮይኑግና   ከምኡ   ዝበሃል   ክተርፍ  ኣለዎ፣ ናይ  መንግስቲ  መሓውር ፣  ናይ መንግስቲ  መሓውር  ክኸውን  ኣለዎ  ዝበሉ ፕረዚደንት ጌታቸው ረዳ፣ ኣብዚ ግና  ኩላትና  ተመሳሳሊ   እምነት  ኣለና'ዶ?
ዝብል ጥርጣረ ኣለኒ ፣  ኣብዚ  ጉዳይ  እዚ  ኣንፃር  ህወሓት  ዝቀንዐ  እዩ  ኢሉ  ዝሓስብ  ዝኾነ ሰብ  ይህሉ'ዶ   ኣብ መሪሕነት ዝብል እውን   ምልክት ኣሎ ክብሉ ነቲ ዘሎ ሽግር ኣብሪሆም፡፡
 
መንግስትን ፓርትን ንፈላሊ ማለት፣ ልዕሊ  ኹሉ  ዝጠቅሞ  ንህወሓት  እዩ፣  ምኽንያቱ ህወሓት ናይ ቃልሲ   ውድብ  ስለዝኾነ ፣  ኣነ ከም ናይህወሓት መራሒ ናይ መንግስቲ ኣመሓዳሪ ኣብዝኾነሉ ሰዓት ካብ ሰማይ ዘውርዶ  ዝኾነ ይኹን  እምነት  ክህልወኒ  ኣይኽእልን ዝበሉ ፕረዚደንት ጌታቸው፣  ናይ ህወሓት ፖሊስን ፕሮግራምን ንምዕዋት  ክነጥፍ ክኽእል ኣለኒ፣ ስረሐይውን ንሱ እዩ፣ እዚ ማለት  ግን  ዝኾነ  ይኹን  ስራሕ  ኣብ ዝሰርሖ ስራሕ ናብ ቤት ፅሕፈት ህወሓት እናደወልኩ ፣እዚኣ ክገብር ይሓስብ ኣለኹሞ ታይ ይመስለኩም ክብል ትፅቢት  ዝገብር ሰብ  እንተልዩ ጌጋ እዩ ክብሉ'ውን ኣተሓሳስቦም፡፡
 
ከም መሪሕነት ግን ነዛ ጉዳይ እዚኣ ካብ ምስራሕ  ወፃኢ ካሊእ መማረፂ  ኣሎ ተባሂሉ ኣይውሰድን ምስ ውልቁ ዘጣብቆ   እዚኣ ተኾይናስ ናብዚኣ  ክመፁ እዮም ዝብል  ሰብ ተልዩ ርእሱ ክሓምም  ይኽእል እዩ፣ ናተይ ጉዳይ ኣይኮነን ኢሎም፡፡
 
ህወሓት ናይ ቀፃሊ ጀነሬሽን ፓርቲ ኮይኑ ክመርሖ ይደሊ እየ፤ኣነ ኣብዝሓዝክዎ ሰዓት ሓደጋ ክትፍጠር እያ ዝብል ተልዩ ናተይ ሕማም ርእሲ ክኸውን  ኣይክእልን፤ ህወሓት ንዘበናት ህወሓት ንጀነሬሽን ዝተጣየሸ  ውድብ እዩ  ዝበሉ  ፕሬዚደንት ጌታቸው፤በቶም  ዝመስረትዎ   ሰባት፤  ብናቶም  ላይፍ ሳይክል  ዝምስረት ህይወት   ዘለዎ ውድብ ኣይኮነን፣ ስለዚ  እቲ  ፖለቲካዊ  ምምሕዳር  ነስተኻኽሎ  ዝብል  ነገር ኣብ ናይ ህወሓት  መሪሕነት  ቅድም  ኢልና  ዝጀመርናዮ  ኢዩ፣ ሪፎርም ከድልየና  እዩ፣  ሓቂ  ንምዝራብ  ገገሊኡ  መሰረታዊ እምነትና   እንታይ እዩ ኢልካ ኣብ እትሓተሉ ሰዓት ንፁር መልሲ የብሉን  ክብሉ ኣብርሆም።
ሰለዝለመድናዮም እንርስዖም ጭርሖታት ኣለዉ፣ መስመር መስመር እስኪ ኣረድኡኒ ኣብ እትብለሉ  ሰዓት  ንፁር መልሲ ኣይትረክብን ዝበሉ ፕሬዚደንት ጌታቸው፤ ሐዚ ፕሮግራማትና ንፈትሽ ኢልና  ዝጀመርናዮ ልምምዳት ኣሎ፤ ኣብኡ ዘለና ርድኢት’ውን ዝተፈላለየ ምዃኑ ብግልፂ ይረአ እዩ ኢሎም፡፡
 
 
ፕረዚደንት ጌታቸው ኣተሓሕዞም እውን  ናይ  ባይቶና  ሰባት  ኣለዉ  ምሳይ  ዝሰርሑ  ናይ ሰራዊት ኣባላት ኣለዉ ፣ እቶም ናይ ህወሓት ኣባላት ዘይኮኑ ምስ ህወሓት ታሪኻዊ ምትእስሳር   ከምዘለዎም  ይፈልጥ  እዩ።
ኮይኑ ግን እቲ ድቪዥን ኦፍ ሌቨር ዝመስል ነገር  ከም መትከልወሲድና   ክንሰርሐሉ ዝግበአና እዩ።
ዘመናት ይቅየር ኣሎ፤  ናይ ፀላኢ ፈታዊ ዝበሃል መስርሕ  ኣሎ፣ በብግዚኡ  ክትፍትሾ ኣለካ ፣ኣብዝተቀየረ  ዓለም፤ ኣብ ዝተቐመጥካሉ  ክትቅየድ የብልካን ኢሎም፡፡
 
ሓደ  ስራሕቲ መንግስትን     ውድብን  ምስ ምፍልላይ  ተዛሚዱ፣   ካብቲ  ስራሕ  ንላዕሊ  ኣብቲ ጭርሖ  ትኩረት እናገበርና ዓብዪ ሽግር  ኮይኑ እዩ ዝበሉ ፕረዚደንት ጌታቸው፤ እዚ ድማ ንሕድሕድ  ካድረ ህወሓት ይመፅእኹም ኣለዉ  ፣ ክፀርግኹም እዮም  ዝብል  ዘይኮነ  መልእኽቲ  ምሕላፍ ከምዝተረኣየን ከምዘሎን  ኣብሪሆም፡፡
 
 ናይ ህወሓት ካድረ  ተቃሊሱ ፤  ህዝቢ ዘቃለሰ እዩ፣ ስለምንታይ እዩ  ደኣ ዝፅረግ?
እንታይ ኣጋጣሚ ስለዝተፈጠረ  እዩ ተፀሪግኻ  ውፃእ ዝበሃል ክብሉ ዝሓተቱ ፕረዚደንት ጌታቸው፤  ሰረቅቲ ካድረታት እንተሃልዮም ከኣ፤   ከም ካሊኦት  ሰረቅቲ ክፅረጉ ክኽእሉ ኣለዎም።
ካብዚ ወፃኢ "እዚ ውድብን መንግስትን ናይ ምፍልላይ  ጉዳይ ናይ  ህወሓት ካድረ  ንምፅራግ  እዩ!
" ዝብል  ሓያል ወፍሪ  ተገይርሉን  ብዙሕ ሰብ ኣደናጊሩን እዩ፤ ኮይኑ ግና  ከምኡ  ዝበሃል  ነገር ከመዘየለ ኣብሪሆም።
ብዓሰርተታት ኣሸሓት  ዝቁፀር   ጥዑይ  ካድረ ህወሓት ኣብ መኸተ ዝገበሮ ኣስተዋፅኦ ጥራሕ ዘይኮነስ፤ ህዝቢ ንምግልጋል ዝገብሮ  ምንቅስቃስ እውን መርአያ እዪ ዝብል እምነት  ኣለኒ ዝበሉ ፕረዚደንት ጌታቸው፤  ብኣጋጣሚ ግን  ኣብ  ሕድሕድ  ወረዳ፣ ዞባ   እቶም ሕማቃት እዮም ጎሊሆም ዝመፁ፤   ምናልባት ብሓደ ወይ ብካሊእ መንገዲ እቶም ሕማቃት ፅዕንትኦም ይሕይል ይኸውን፣ እዚ ግን ኣብ ከይዲ ክነፅርዮ ኢና።
ቤት ፅሕፈት ፕረዝደንት
Office of the President- Tigray

03 ጳጉሜን  2015 ዓ.ም
መቐለ
ኣመራርሓን ሰራሕተኛታትን ኣብያተ ፍርዲ ዞባን ወረዳታትን ዞባ ሰሜን ምዕራብ ትግራይ ልዕሊ 45 ሽሕ ብር ንማሕበር ልምዓት ትግራይ ሓገዝ ኣወፍዮም።
ኣመራርሓን ሰራሕተኛታትን ኣብያተ ፍርዲ ዞባን ወረዳታትን ዞባ ሰሜን ምዕራብ ትግራይ ኣብ ሕሉፍ ስራሕትን ቀፀልቲ ኣንፈታት 2016ን ዓ/ም ማሕበር ልምዓት ትግራይ ኣብ ዘካየዱዎ ሓበራዊ ዘተ ብዝበፅሑዎ ሓበራዊ ምርድዳእ ካብ 4 ክሳብ 6 ጳጉሜን  2015 ዓ/ም "ውህብቶ ሓዱሽ ዓመት ንተምሃሮ ትግራይ" ብዝብል መራሒ ሓሳብ ንዝካየድ ዓለምለኸ ወፍሪ ምትእኽኻብ ሃፍቲ ማልት መርኣያ ብምዃን ሓገዝ 45,543 ብር ኣወፍዮም።
ኣመራርሓን ሰራሕተኛታትን ኣብያተ ፍርዲ ወረዳታትን ዞባን ዞባ ሰሜን ምዕራብ ትግራይ ገይሮምዎ ዘለው ሓገዝ ገንዘብ ማሕበር ልምዓት ትግራይ ዝሓዘቶም ዓበይቲ ዋኒናት ልምዓት ብዕውት መንገዲ ኣብ ምስጓም ዝህልዎ ኣበርክቶ ዓብይ እዩ ዝበሉ መተሓባበሪ ማሕበር ልምዓት ትግራይ ዞባታት ምዕራብን ሰሜን ምዕራብን ትግራይ ኣይተ ኪሮስ ጊደይ ኩሉ ኣካል ነዚ ሰናይ ተግባር ክስዕቦ ይግባእ ኢሎም።
ካብ ህዝቢ እትረኽቦ ፍልፍል እቶት ናብ ረብሓ ህዝቢ ብምውዓል መንግስቲ ክሽፍኖም ዘይክኣሉ ክፍተታት መሰረተ ልምዓት እናማለአት ዝመፀት ማሕበር ልምዓት ትግራይ ሐዚ 'ውን ህዝብና ኣብ ጎና ኾይኑ ይገብረላ ዘሎ ደገፍ መደባታ እናወገነት እትርከብ ኮይና እዚ ኣጠናኺርካ ብምቕፃል ህዝብና ብኹይናት ተፈጥራዊ ሓደጋታትን ካብ ዝበፅሖ ሓደጋ ንምልቓቕ ዝተትሓዙ መደባት ሕውየትን ዳግመ  ህንፀትን ንምውጋን ዝክኣለኩም ሓገዝ ክትገብሩ እፅውዕ ኢላ ማሕበር ልምዓት ትግራይ ኣብ ማሕበራዊ መርበባ።

03 ጳጉሜን  2015 ዓ.ም
መቐለ፧
ብ1 ነጥቢ 7 ሚልዮን ብር ዝተገዝአ ፊኖን ዘይቲ ብልዕን ን450 ተመዛበልቲ ኣዴታት ተኸፋፊሉ።
ማሕበር ደቂ ኣንስትዮ ትግራይ ብምኽንያት ሓድሽ ዓመትን  ንተመዛበልቲ ወገናት ኩሉ አእጃሙ ከበርክት ብመሰረት ዘቕረበኦ ፃውዒት  ካብ ሕብረት ወንጌላውያን  ኣብያተ ክርስትያን ኢትዮጵያ  ንዝረኸበቶ 1 ነጥቢ 7 ሚልዮን ዋግኡ  ምግቢ ተንከፍ ሓገዝ ን450 ተመዛበልቲ ኣዴታት  ብሓገዝ  ኣከፋፊላ።
እተን 450 ኣዴታት ንነፍስ ወከፈን 25 ኪሎ ፌኖን 3 ሌትሮ ዘይቲ ብልዕን ኣብ 70 ካሬን ኣብ ዋና ቤት ፅሕፈት ማድኣት ከምዘከፋፈለት እተን ሓገዝ ዝወሃበን ዘለዋ ኣዴታት ካብ ኩለን መዕቆቢ ተመዛበልቲ ከተማ መቐለ ዝተውፃእፀኣ ከምዝኾና  ኣካያዲት ስራሕ ማድኣት ወ/ሮ ኣበባ ሃይለስላሰ ገሊፀን ክብል ዕላዊ ገፅ ማድኣት ዘርጊሕዎ'ሎ።
ሕብረት ወንጌላውያን ኣብያተ ክርስትያን ኢትዮጵያ ን450 ኣዴታት ንመውዓሊ ዓውደ ዓመት ንነፍስ ወከፈን 25 ኪሎ ፊኖን 3 ሊትሮ ዘይትን ብሓገዝ ምሃቡ ድሕሪ ምምስጋን ኩሉ ብዘዝከኣሎ ዓቕሚ ንተመዛበልቲ ወገናት ሓገዙ ከበርክት ድማ እተን ኣካያዲት ስራሕ ማድኣት ፀዊዐን።

03 ጳጉሜን 2015 ዓ.ም
መቐለ
መፍረያይነት 2015/2016 ዓ/ም ኣብ ዝሓሸ ኩነታት ከምዘሎ ተገሊፁ።
መፍረያይነት 2015/2016 ዓ/ም ወረዳ ላዕላይ ማይጨው ኣብ ዝሓሸ ኩነታት ከምዘሎ ዘፈር ቁጠባ ገጠር ልምዓት ወረዳ ላዕላይ ማይጨው ዝሓበረ ኣብዚ ዘበን ክዝራእ ዝተታሕዘ ስፍሓት መሬት 14,149 ሄክታር እንትኾን ክሳብ ሕዚ 13,690 ሄክታር ብዝተፈላለዩ ዓይነታት ዝራእቲ ዓተር ዘይሓወሰ ከም ዝተሸፈነን 12,313.5 ኩንታል መዳበርያ ኣብ ጥቕሚ ውዒኢ ኢሉ ኣሎ።
ኣይተ ወላይ ኣብርሃ መተሓባበሪ ከይዲ ስራሕ ልምዓት ዝራእትን ሆርቲ ካልቸርን እቲ ወረዳ ከም ዝበልዎ፣ ምሩፅ ዘርኢ 640 ኩንታል ንምጥቃም ተታሒዙ 689 ኩንታል ካብ ገበርቲ ሰናይ ከም ቦሴት፣ ቁንጮ ጣፍን ፒካሎር ስርናይ ብሓገዝ ዝተረኸቡ እንትኾን ተዘሪኦም እዮም።
ብኻልእ ወገን 400 ኩንታል ዘርኢ ንምብዛሕ ተታሒዙ 316 ኩንታል ከም ዝተዘርአን ብሓፈሻ ሓረስታይ እኹል ክንክን ይገብር ከምዘሎን ንዝራእቲ ዝምቹ ዝናብ እውን ብምህላው ዝሓሸ ምህርቲ ንምርካብ ይስራሕ ከም ዘሎን ኣይተ ወላይ  ገሊፆም ኢሉ ሓበሬታን ርክብን ወረዳ ላዕላይ ማይ ጨው።

3 ጳጉሜን 2015 ዓ.ም
መቐለ
ዝኽሪ ታሪኽ ቀዳማይ ወያነ

ንወፅዓን ጭቆናን ዘይቕበል ህዝብ ትግራይ ቅድሚ 80 ዓመታት 2 ጳጉሜን 1935 ዓ/ም ኣንፃር ገዛእትን መሳፍንትን ዘካየዶ ቃልስን ህዝባዊ ዓመፅን መርኣያ ንክብሩን መንነቱን ዘካየዶም ቃልስታት ምዃኑ ዝገልፅ ኮይኑ ነቲ ጅግንነትን ቃልስን ንምዝካር ኣብ ወረዳ ሕንጣሎ ጣብያ ሕንጣሎ ፍሉይ ቦታ ማይ ደርሁ በብዓመቱ ዝኽበር ኮይኑ ሎሚ እውን 2 ጳጉሜን 2015 ዓ/ም ህዝብን ምምሕዳርን እቲ ወረዳ ምስ ቴለቭዥን ድምፅ ወያነ ብምትሕብባር ብድሙቕ ኩነታት ከም ዝተኸበረ  ቤት ፅሕፈት ርክብ ህዝቢ ዞባ ደቡብ ምብራቕ ዝለኣኸልና ሓበሬታ ኣመልኪቱ ኣሎ።

3 ጳጉሜን 2015 ዓ.ም
መቐለ
ፕረዚደንት ጌታቸው ረዳ ንተጋዳላይ ፍፁም ብርሃነ ገ/ፃድቕ ኮሙሽነር ኮሙሽን ስነ ምግባርን ፀረ ግዕዝይናን  ትግራይ ኮይኖም ንክሰርሑ ሾይሞም።
ተጋዳላይ ፍፁም ብርሃነ ገ/ፃድቕ ንንውሕ ዝበለ እዋን ኣብ ትግራይ ኣብ ዝተፈላለዩ ቦታታት ብዝተፈላለዩ ናይ ስራሕ ሓላፍነት እናሰርሑ ዝፀንሑ ኮይኖም፣ ካብ ኣዲስ ኣበባ ዩኒሸርሲቲ ቤት ትምህርቲ ሕጊ ቀዳማይን ካልኣይን ዲግሪ ዘለዎም እዮም።
ተጋዳላይ ፍፁም ብርሃነ ገ/ፃድቕ "ትግራይ እንትትውረር፣ ህዝበይ እንትፀንት ኮፍ ኢለ ኣይርእን "ብምባል፣ ካብ ጥቅምቲ 2013 ዓ/ም ጀሚሮም ኣብ መስርዕ ቃልሲ ህዝቢ ትግራይ ተሰሊፎም ግብኦም እናፈፀሙ ድሕሪ ምፅናሕ፣ ኣብዚ ዓመት እዚ ካብ ሰራዊት ብኽብሪ ዝተሰናበቱ እዮም።
ፕረዚደንት ጌታቸው ረዳ፣ ኩለን ትካላት ዴሞክራሲ ሞያዊ  ነፃነተን ብምሕላው፣ ህዝቢ ብዘይ ምንም ለይላን ጉለይላን ፍትሓዊ ብዝኾነ ኣግባብ ከገልግላ፣ ስርዓት ግልፅነትን መስርሕ ተሓታትነትን ንምትካልን ብዝኣተውዎ ቃል መሰረት፣ ከም በዓል ተጋዳላይ ፍፁም ብርሃነ ገ/ፃድቕ ዝኣመሰሉ ዓቕምን ውህሉል ተመኩሮን ዘለዎም ምሁራት ደቂ ትግራይ ናብቲ ግዝያዊ ምምሕዳር ምክታት ምጅማሮም ከኣ ኣዝዩ ፅቡቕ ስራሕ እዩ፣ ብቐፃሊ እውን ተጠናኺሩ ክቕፅል ይግባእ።
ሰናይ ስራሕ ንተጋዳላይ ፍፁም ብርሃነ ገ/ፃድቕ!!

3 ጳጉሜን 2015 ዓ.ም
መቐለ
ኣብ መቐለ 2 ጳጉሜን 2015 ዓ.ም ክካየድ ዝተሓሰበ ዘይሕጋዊ ሰልፊ ብምትሕብባር ኣካላት ፀጥታ ምምሕዳር ከተማ መቐለ ከም ዝፈሸለ ቤት ፅሕፈት ፖሊስ ምምሕዳር ከተማ መቐለ ኣፍሊጡ።
እቲ ቤት ፅሕፈት ኣብ ከተማ መቐለ ክካየድ ዝተፈተነ ዘይሕጋዊ ሰልፊ ኣመልኪቱ ንጋዜጠኛታት ኣብ ዝሃቦ መብርሂ፤ ቅድም ክብል ብፖለቲካዊ ውድባት ሰላማዊ ሰልፊ ንምክያድ ዝተሓተተ እንኳ እንተነበረ  ምስ ዓበይቲ ባዓላት ተተሓሒዙ  እቲ ሰልፊ ክካየድ ከምዘይኽእል ዝተሓበረ ምዃኑ ዘዘኻኸሩ ሓላፊ ቤት ፅሕፈት ፖሊስ ከተማ መቐለ ኮማንደር ወልዳይ መውጫ፣ እንተኾነ ነዚ ብምጥሓስ ብዘይሕጋዊ መንገዲ ሰልፊ ንምክያድ ዝተፈላለዩ ፅሑፋት ብምብታንን ልሙፃት ባንዴራታት ብምሓዝን ናብ ኣደባባይ ሮማናት መቐለ ብምውፃእ ተሽከርከርትን እግረኛን ዝመሓላለፈሎም መስመራት ብምዕፃው  ምስ ኣካላት ፀጥታ ዘየድሊ ጎንፂ ከም ዝተፈጠረ ሓቢሮም።
ልዕሊ ሕጊ ብምኻድ ዘይሕጋዊ ሰልፊ ንምክያድ ዝፈተኑ ኣካላት ድማ ኣብ ስራሕቲ ሕጊ ምኽባር ዝተዋፈረ ፖሊስ፣ ሕጊ ከኽብር ስለዝግብኦ ውሕሉል ብዝኾነ ኣግባብ ኣብ ቑፅፅር ከም ዘውዓሎም ዝሓበሩ እቶም ኮማንደር፣ ካብ መራሕቲ ክሳብ ኣባላት እቶም ሰልፈኛታት ድማ 49 ሰባት ኣብ ቑፅፅር ከም ዝውዓሉ ካብዚኦም ውሽጢ እቶም 17 ኣባላት ብምርድዳእ ከምዝተፈትሑ ኣብሪሆም።
እቲ ዘይሕጋዊ ሰልፊ ሕብረተሰብ ስለዘይደገፎን ኣብ ጎኒ ፀጥታ ኮይኑ ስለዝተሓባበረን እቲ ዘይሕጋዊ ሰልፊ ኣብ ዝሓፀረ ጊዜ ክሃድእ ምኽኣሉ ዝሓበሩ ኮማንደር ወልዳይ፣ ዘለው ፀገማት ብምርድዳእ ክፍትሑ ከም ዝግባእ፣ ፖሊስ ከተማ መቐለ ድማ ስራሕቶም ኣጠናኺሮም ከም ዝቕፅልሉ ኣፍሊጦም።
ውሑስ ሰላም ኣብ ምርግጋፅ ግደ ማሕበረሰብ ልዑል ብምዃኑ ኩሉ ደላይ ሰላም ኣብ ጎኒ ኣካላት ፀጥታ ክኸውን ፀዊዖም።

2 ጳጉሜን 2015 ዓ.ም
መቐለ
"ብድልዱል ውዳበ፣ ብንፁር ዕላማን ብፍፁም ንኽእል ኢና ዝብል መንፈስን ብዙሕ ነገራት ከንቕይር ከምእንኽእል ካብ ቀደማይ ወያነ ክንመሃር ይግባእ" ፕሬዝደንት ጊዚያዊ ምምሕዳር ትግራይ ኣይተ ጌታቸው ረዳ 

2 ጳጉሜን ቀዳማይ ወያነ ቅድሚ 80 ዓመት ዝተጀመረሉ ግዜ ምዃኑ ዘዘኻኸሩ ፕረዚደንት ጌታቸው ረዳ፣ ዓመፅ ቀዳማይ ወያነ ኣብ ታሪኽ ህዝቢ ትግራይ መርኣያ ካብ ዝብሃሉ ናይ ወያነ ምንቅስቓሳት ሓደ እዩ ኢሎም።
ሕቶታት ዓመፅ ቀዳማይ ወያነ ዲሞክራሲያዊ፣ ዝሰልጠነ ኣካይዳ፣ በቲ ዝሕሰብ ብርኪ ሕቶታት ህዝቢ ኣብ ምንፃር ሽግር ዘይነበሮ ግን ድማ ብዝግባእ መንገዲ ክውደብ ብዘይምኽኣሉ ምኽንያት ብፀላእትና ብሓፂር ግዘ ክጉዕፀፅ ዝተገበረ ወያነ ምንባሩ ኣዘኻኺሮም።
ኣብዚ ሕዚ እዋን ብዓመፅ፣ ብዕጥቂ ክንገብሮ ግድን ኣይኮነን ዝበሉ ኣይተ ጌታቸው ረዳ ትግራይ ሕዚ ኣትያቶ ዘላ ደልሃመት፣ ሰላም ምስኣን ጥራሕ ዘይኮነስ ፤ህዝቢ ትግራይ ብዝተማልአ መንገዲ ኣብ ሓደ ሉኣላዊ ምምሕዳር ዝመሓደረሉ ኩነታት ንምፍጣር ገጢሙና ዘሎ ፈተና ከምኡ እውን ከም ህዝቢ ገጢሙና ዘሎ ውድቀት፣ጥፍኣት ብኣቋራፂ ዝግበር ከምዘይኮነ ገሊፆም።
ካብዚ ብተወሳኺ ካብ ቀዳማይ ወያነ ዝሓሸ፣ ዘሐጉስ፣ ዘለዓዕል ዕላማ ዝነበሮ የለን ዝበሉ ፕረዚደንት ጌታቸው ወረዳ ድልዱል ውዳበ ሒዙ ብዘይምብጋሱ ምኽንያት ኣብ ዝሓፀረ ግዘ ክብርዕን ክኢሉ እዩ ኢሎም።
ብድልዱል ውዳበ፣ ብንፁር ዕላማን ብፍፁም ንኽእል ኢና ዝብል መንፈስ ብዙሕ ነገራት ክንቕይር ከም እንኽእል ካብ ቀደማይ ወያነ ክንመሃር ይግባእ ኢሎም ኣይተ ጌታቸው ረዳ ገሊፆም።
ዝተወደቡ መናእሰይ፣ደቂ ኣንስትዮ ብዘይ ንፁር መንገዲ ዝግበር ምንቅስቓስ ወዳቒ እዩ ዝበሉ
 ፕረዚደንት ጌታቸው ረዳ፣  ካብዚ ጠንካራ ውዳበን ንፁር ዕላማን ተማሂርና እንገብሮ ምንቅስቓስ ንህዝቢ ትግራይ ትርፊ ዘምፅእ ክኸውን ይግባእ ክብሉ ተላቢዮም።
ኣብ መወዳእታ ዝተወደበ ምንቅስቓስ ፣ንፁር ዕለማ ሒዝና ልዕሊ ኩሉ ድማ ኣብ ናይ ትግራይ መሰረታዊ ረብሓታት ፅኑዕ መርገፂ ሒዝና  ስራሕትና ተሰሪሕና ዋላ ምስ ብዙሓት ሽግራት ኣብ ዝሓፀረ ጊዜ ትግራይ መሊስና ዘይንሃንፀሉ፣ ክብርናን ኩርዓትናን መሊስና ዘይነረጋግፀሉ ምኽንያት ክህልው ከም ዘይኽእል ኣብሪሆም።

2 ጳጉሜን 2015 ዓ.ም
መቐለ
ፕረዚዳንት ጊዚያዊ ምምሕዳር ትግራይ  ኣይተ ጌታቸው ረዳ ኣብ እዋናዊ ጉዳይ ኣድሂቦም ሎሚ 01 ጳጉሜን 2015 ዓ.ም ንጋዜጠኛታት መግለፂ ሂቦም ኣለዉ።
ኣብ መግለፂኦም ብመሰረት ውዕሊ ፕሪቶርያ ጊዝያዊ ምምሕዳር ትግራይ በቲ ሕገ መንግስቲ መሰረት ምዕራብ፣ ደቡብ ትግራይ፣ ፀለምትን ካልኦትን ሓዊሱ  በቲ ውዕሊ መሰረት ፌደራል መንግስቲ ከረክበና እዩ ዝግባእ እንተኾነ ክሳብ ሕዚ ከም ዘይተተግበረን፤ ሰላም ህዝቢ ትግራይ ክረጋገፅ ምግባር ዓብይ ዕማም ስለዝኾነ ግና ምስ ፌደራል መንግስቲ ዘለና ምትእምማን እናጠናኸርና ኢና ንኸይድ ዘለና ኢሎም።
ውዕሊ ፕሪቶርያ እንትንፍርም ዘለና ኣፈላላይ ንጎኒ ገዲፍና ግዝኣት መሬት ትግራይ ብሕገ መንግስቲ ጥራሕ ክውሰን ኢና ፈሪምና ዝበሉ እቶም ፕረዚደንት፣ ዋና ስራሕ ጊዝያዊ ምምሕዳር ትግራይ በቲ ሕገ መንግስቲ መሰረት ግዝኣት ትግራይ ናብ ትግራይ ምምላስን ዝተፈናቐለ ህዝቢ ናብ መረበቱ ክምለስ ምግባር ከምዝኾነን ኣብ ከይዲ ትግበራ ውዕሊ ፕሪቶርያ ዝተሓላለኸ  ዋላ እንተኾነ ግዝያዊ ምምሕዳር ትግራይ ንህዝቢ  ትግራይ  ረብሓ ክብል ዝኽፈል መስዋእቲ  ክኸፍል ወሲኑ እዩ ኢሎም።
ግዛኣት ትግራይ ናብ ንብር ምምላስ ንፈዴራል መንግስቲ ሓላፍነቱ ተዋሂቡዎ፣ እቲ ከይዱ ንምስላጥ ኢልና ኢና ምስ ኣመራርሓ ኣምሓራ እውን ርክብ ጀሚርና ዝበሉ ኣይተ ጌታቸው፣ ብመሰረት ውዕሊ ፕሪቶርያ ግዝኣት ትግራይ ናብ ንቡር ንምምላስ ዕንቕፋታት እኳ  እንተሃለዉ፣ ኣብ ምዕራብን ደቡብ ትግራይን ብሓይልታት ኣምሓራ ዝተጣየሸ ምምሕዳር ብፌደራል ፖሊስን መከላኸሊ ሃገርን ክፈርስ  ምስ መንግስቲ ፌደራል ኣብ ምርድዳእ ተበፂሑ ምባል ይከኣል እዩ ኢሎም።
ዝሓሸ ውፅኢት ንምምፃእ ምስ ፌደራል መንግስቲ ብምርድዳእ ስራሕትና ኣጠናኺርና እናሰራሕና ንርከብ ዝበሉ እቶም ፕረዚደንት፣ ግዝያዊ ምምሕዳር እግሩ ከይተክል ብዝተወደበ መንገዲ ዝሰርሑ ኣካላት ከምዘለዉን ኣካል ጊዚያዊ ምምሕዳር ትግራይ ኮይኖም ክሕግዙ ዝግበኦም እውን ዕንቅፋት እናኾኑ ከምዝርከቡን ግልፂ ገይሮም።
ብድማር ኣንፃር ውዕሊ  ፕሪቶርያ ምስራሕ ንህዝቢ ትግራይ ናብ ሓደጋ ዘእትው ምዃኑ፣ ጉዳይ ፀጥታ ናይ ፀጥታ  ምንቅስቓስ ጥራሕ ከምዘይኮነን ህዝቢ እውን ኣብ ጎኒ ፀጥታ ክዓስል ከምዝግባእን ገሊፆም።
ሰብኣዊ ሓገዝ ብቅልጡፍ ክጅመር እናተረዳዳእና ኢና፤ ዋና ነገር ግና ዓቕምና ምጥቃም እዩ ዝበሉ ኣይተ ጌታቸው፣ምስ መሃያ መንግስቲ ብዝተተሓሓዘ ድማ  ክሳብ ሕዚ ዘይተኸፈለ መሃያ ሰራሕተኛታት መንግስቲ ብዘጋጠመ ሕፅረት ገንዘብ እዩ እምበር ቀስ እናበልና ዘይንኸፍለሉ ምኽንያት የለን ኢሎም።
ኣብ መወዳእታ እቲ ብውድባት ትግራይ ክካየድ ዝተሓሰበ ሰላማዊ ሰልፊ መሰል እኳ እንተኾነ ምስ ዘሎ ጭቡጥ ኩነታት ፀጥታ፣ሰልፊ ንምክያድ ዘኽእል ከም ዘይኮነ  ኣይተ ጌታቸው ረዳ ገሊፆም ኣለዉ።

01 ጳጉሜን  2015 ዓ.ም
መቐለ
"ወረቐት ኣልባ ትግራይ" ብዝብል መራሒ ሓሳብ መድረኽ ዘተ ተሳሊጡ

 እቲ ሎሚ ብኣዳላውነት

ትግራይ፣"ወረቐት ኣልባ ትግራይ" ብዝብል መራሒ ሓሳብ ዝተሳለጠ መድረኽ፣ ስራሕቲ ቴክኖሎጅታት ብምትእትታው ኣብ ትግራይ ኣብ መንግስታዊ ኣብያተ ዕዮ ዝረአ ብኽነት ወረቐት ንምቕራፍ ዝዓለመ ከምዝኾነ ሓላፊ

ትግራይ ኣይተ ረዳኢ ሓለፎም ሓቢሮም።
ትግራይ ካብቲ ኣትያቶ ዘላ ዓዘቕቲ ንምድሓን  ተኣማሚንኻ ናብ ስራሕ ምእታው  ከምዘድሊ ዝሓበሩ ኣይተ ረዳኢ ፤ኣብ ዝተፈላለዩ መንግስታዊ ኣብያተ ዕዮ ዝረእ ብኽነት ወረቐት ከም ምቅፃል ቅርሺ ክንሓስቦ ይግባእ ድሕሪ ምባል፤ ዘለና ፀገም ብምንፃር መፍትሒ ከነተኣላልሽ ከምዘለናን ካብ ብኽነት ወረቐት ንምውፃእ ድማ ምትእትታው ቴክኖሎጂ ምትግባር ግድን ክኸውን እዩ ኢሎም።
ወረቐት ኣድላይ ኣብ ዝኾኑ ስራሕቲ ቖጣባይ ብዝኾነ መልክዕ ብኣግባቡ ምጥቃም ከምዘድሊ ዝሓበሩ ኣይተ ረዳኢ፤ ሕዚ  ቴክኖሎጂ ተጠቒምና እንሰርሖም ስራሕቲ ድማ ፅባሕ ቀዲድኻ ዝድረበዩ ከምዘይኾኑ ኣብሪሆም።
ብውሕዱ ኣብዚ ድሕረት ክንፀንሕ ክንሰርሕ የብልናን ዝበሉ ኣይተ ረዳኢ ፤ትግራይ ኣብ ሓደጋ ኣላ ኢልና ተበግሶ ብምውሳድ ወረቐት ኣልባ ኣብያተ ዕዮ ምጥቃም ከምዝግባእ ዘረድኡ እቶም ሓላፊ፣ ብምዃኑ ድማ ዝተፈላለዩ ቴክኖሎጅታት ብምትእትታው ዕለታዊ ስራሕትና ክንትግብር ይግባእ ኢሎም።
ኣብቲ ዝተሳለጠ መድረኽ መፅናዕታዊ ፅሑፍ ዘቕረቡ ሓላፊ  ቢሮ ሳይንስ፣ ቴክኖሎጅን ፈጠራን ትግራይ ዶክተር ከላሊ ኣድሃና ብወገኖም፣ ስራሕቲ ቴክኖሎጂ ብምጥቃም እንሰርሖም ስራሕቲ ካብ ብኽነት ወረቐት ሓሊፉ ሰለጤን ስራሕ፣ቑጠባ ጊዜ፣ ምቕናስ ብኽለት ከባቢ፣ቁጠባ ኢኮኖሚን ብውሕድ ሓይሊ ሰብ ብዙሕ ስራሕ ንምስራሕን ሓጋዚ ከምዝኾነ ኣብሪሆም።
ብምዃኑ ድማ ስራሕቲ ቴክኖሎጂ ተጠቒምና እንሰርሖም ስራሕቲ ኣብ ምዕባይ ዘፈር ቁጠባ ትግራይ ዝለዓለ ግደ ከምዘለዎ ተረዲእና ተግባራዊ ንምግባር ኩልና ክረባረብ ኣለና ኢሎም።
ተሳተፍቲ እቲ መድረኽ ብወገኖም፤ እቲ ተጀሚሩ ዘሎ ስራሕ  ብምንኣድ እዚ ንምትግባር ብሓንቲ መድረኽ ዝውዳእ ዘይኮነስ ብቐፃልነት ክስረሐሉ  ከምዘለዎ ብምግላፅ፤ ሕዚ ትግራይ ኣጋጢምዋ ዘሎ  ቑጠባዊ ማህሰይቲ ንምቅላል ብኽነት ወረቐት ንምቕናስ  ከም መንግስቲ እናተገምገመ ብላዕሊ ዝምራሕ ክኸውን ይግባእ ኢሎም።

01 ጳጉሜን 2015 ዓ/ም
መቐለ
ፋብሪካ ሲሚንቶ መሰቦ ኣብ ሓለዋ ስነ ከባቢ

  ፋብሪካ ስሚንቶ  መሶቦ ኣብ ወረዳ ክልተ ኣውላዕሎ  ጣብያ  ታሕታይ ዓዲ ቅሳንደድ ማህበረ ሂወት ኣብ ዝተብሃለ ከባቢ ነቲ ፋብሪካ እታወት ሲሚንቶ ዝኾነ "ኣይረን" ዝዕድነሉ  ቦታ ንምልማዕ ፣ ንምሕዋይ ሃፍቲ ተፈጥሮን  ንልምዓት ክውዕል ንምግባርን ዝዓለመ  ፕሮጀክት ሓለዋ ስነ ከባቢ  ዝውዕል ምስ ቤት ፅሕፈት ዘፈር ቁጠባን ልምዓት ገጠርን  ወረዳ ክልተ ኣውላዕሎ   ሰነድ ስምምዕነት ከም ዝተፈራሪሙ ኣብ መርበብ ሓበሬትኡ ኣፍሊጡ።
እቲ ፕሮጀክት  ኣካል ፋብሪካ ሲሚንቶ መሰቦ  ኣብ ሓለዋ ስነ ከባቢ ኣድሂቡ  ብመለክዒታት  ISO 14001EMS  ዝሰርሖም ሰራሕቲ ዝትግበር ኮይኑ ብኵናት ንዝተሃሰየ ሃፍቲ ተፈጥሮ እቲ ከባቢ ዳግም ንምሕዋይ ድማ ዝለዓለ ግደ ከምዘለዎ እቲ ሓበሬታ    ኣመላኺቱ።

30 ነሓሰ 2015 ዓ/ም
መቐለ
ጉዱሳት ደቂ ትግራይ ሰብ ሃፍቲ ኣብ ከተማ እንባስነይቲ ንዝርከባን ከቢድ ዕንወት ንዝበፅሐንን ሰለስተ ኣብያተ ትምህርቲ ሙሉእ ወፃኢ ብምሽፋን ዳግመ ህንፀት ኣካይደሙለን።
ቅድም ክብል ጉዱሳት ደቂ ትግራይ ኣይተ ተኽለብርሃን ወልዱን ኣይተ ጌታቸው ውልዱን ዝተብሃሉ ክልተ ኣሕዋት ኣብ ከተማ ነበለት ሙሉእ ወፃኢአን ብምሽፋን ንቤት ትምህርቲ መሰናድኦ ጌታቸው ወልዱን ንካልኣይ ብርኪ ቤት ትምህርቲ እምባስነይትን ሃኒፆም ዘረከቡ ክኾኑ ከለው ሎሚ ድማ ንዘረከብወን ኣብያተ ትምህርቲን ሓንቲ ተወሳኺት ሳልሰይቲ ቤት ትምህርትን  ብሓይልታት ወረርቲ ንዝዓነዋ  ምስረኣዩ ፤ ከይተሰኮኑ ምስ ካልኦት ተወለድቲ ሰብ ሃፍትን ተወለድቲ እቲ ከባብን ብምዃን  ዳግም ሙሉእ ወፃኢ ሸፊኖም  - ዳግመ ህንፀተን ብምዝዛም ንዘበነ ትምህርቲ 2016 ዓ.ም. ድልዋት ክኾና ገይሮም ኣለው፤ኢሉ ሓበሬታ 104.4 ኤፍ.ኤም  መቐለ።

30 ነሓሰ 2015 ዓ.ም
መቐለ
ኢንስቲትዩት ምርምር ጥዕና ትግራይ ኣብ ትግራይ ዝርከባ ትካላት ጥዕና ሕፅረት መመርመሪ ኬሚካል (ሪ ኤጀንት) ቲቢ ብውሽጣዊ ዓቕሚ ኣብ ላቦራቶሪ ብምድላው 29 ሓገዝ ከም ዝገበረ ኣብ ዕላዊ መርበብ ሓበሬትኡ ግልፂ ገይሩ ኣሎ።
ብዳይሬክቶሬት ላቦራቶሪ ኢንስቲትዩት ምርምር ጥዕና ትግራይ ዝተዳለወ 240 ሊትሮ ካርቦን ፉችሲን (Carbon fuchsin)፣ 240 ሊትሮ ኣሲድ ኣልኮልን (Acid Alcohol) 240 ሊትሮ ሚታይሊን ብሉን (Methylene blue) ብድማር 720 ሊትሮ (36 ጀሪካን) መመርመሪ ላብራቶሪ ኬሚካል ቲቢ ከምዝተዳለወ እቲ ሓበሬታ ኣረዲኡ።
ናብተን ጥዕና ትካላት ብቅልጡፍ ንክበፅሐን ድማ ምስ ገባሪ ሰናይ ኢልሚኔት ቲቢ (Eliminate TB ) ብምትሕብባር ናብ ማእከል ግዳማዊ ቁፅፅር ፅሬት (External Quality Assessement) ዘለወን ሆስፒታላት እናተኸፋፈለ ከምዝርከብን እተን ጥዕና ጣብያታት ድማ ካብ ቀረበአን ዝርከባ ማእከል ግዳማዊ ቁፅፅር ፅሬት ሆስፒታላት ካብ 30 ነሓሰ 2015 ዓ.ም ጀሚረን ምውሳድ ከምዝኽእላ ተገሊፁ ኣሎ፡፡

ነቲ ሓገዝ ዝረኸባ  ሆስፒታላት መቐለ ፣ ለምለም ካርል ማይጨው ፣ ዓብይ ዓዲ፣ ዓድዋ፣ ቅድስቲ ማርያም ኣክሱም፣ ስሑል፣ ማይ ዓይኒ፣ ዓድግራትን ውቕሮን እንትኾና፤ ንዝተረፋ 40 ጣቢያ ጥዕና ድማ ኣብ ዝሓፀረ ግዘ ከም ዝከፋፈል እቲ ሓበሬታ ኣፍሊጡ ኣሎ።

30 ነሓሰ 2015 ዓ.ም
መቐለ
ማሕበር ልምዓትን ምትሕግጋዝን ዓዴት ተመስሪቱ

 ማሕበር ልምዓትን ምትሕግጋዝን ዓዴት ጉባኤ መስራትነት ብምክያድ በዓል 45 ዓንቀፅ መተሓዳደሪ ደንቢ ብምድላዉን ብምምይያጥን ኣመራርሓ ናይታ ማሕበር ኣብቲ ጉባኤ ብምምራፅ እታ ማሕበር ብዕሊ ተመስሪታ ኣላ።
ነዚ ንመመስረቲ ማሕበር ዝኾን ሕገ ደንቢ ኮነ ካልኦት ምድላዋት ብዓርሰ ድሌት ተወለድቲ ዓዴትን ፈተውቲ ዓዴትን ዝኾኑ ኣብ ውሽጢ ዓድን ወፃእን ብዘለዉ  ኣካላት ከም  መበገሲ ኣብቲ ጉባኤ ዝቐረበ ኮይኑ ኩሉ ኣብቲ ጉባኤ ዝተረኸበ ኣባል ብውነ ተመያይጡ አፅዲቑዎ እዩ።
ኣብቲ መረፃ ቦርድ ማሕበር ልምዓትን ምትሕግጋዝን ዓዴት ካብ ኩሉ ክፋል ማሕበረሰብ ዝተውፃእፀአ ዝተሳተፈሉን ዝተመረፀሉን ማሕበር ከምዝኾነን ዋና ዕላምኡ ንልምዓት ዓዲ ስለዝኾነ ኩሉ ፈታውን ልምዓትን ተወላዲ ዓዴትን ከባቢን ክሳተፍ ከምዘለዎ ብምሕባር ዝተመረፁ ቦርድ እቲ ማሕበር እውን ዓብዩ ሓላፍነት ተረኪቦም ኣብ ዳግመ ህንፀት እታ ወረዳ ንምስራሕ ድልውነት ከምዘለዎም ብምእማን መንግስቲ ክሽፍኖ ኣብ ዘይኽእል መሰረተ ልምዓት እታ ወረዳ ኣበርቲዖም ከምዝሰርሑ ኣብቲ ዘተ ኣብ ምርድዳእ ተበፂሑ ኣሎ።
ስለዚ እዚ ማሕበር ኣብቲ ወረዳ ዘለዉ ሓበራዊ  ፀገም ህዝቢ ንምፍታሕ ዝዓለመ ማሕበር ዝተመስረተ ብምዃኑ  ኩሉ ኣባል እታ ማሕበር ኣባላት  ከፍሪ ከምዘለዎ ብግልፂ ኣብቲ ጉባኤ ዝተሓበረ ኮይኑ ኩሉ ዝምልከቶ ኣካል ግቡኡ ክዋፃእ ቦርድ ኣመራርሓ እታ ማሕበር ኣተሓሳስቦም ከም ፀብፃብ ሓበሬታን ርክብን  ዓዴት።

30 ነሓሰ 2015 ዓ.ም
መቐለ
"ኣብ 2016 በጀት ዓመት 1 ነጥቢ 3 ቢልዮን ልቓሕ ንምሃብ መደብ ሒዘ'ለኹ።
" - ትካል ዕቋርን ልቓሕን ፋና መናእሰይ።
ትካል ዕቋርን ልቓሕን ፋና መናእሰይ ኣብ ዕላዊ ገፁ ኣብ ዝዘርግሖ ሓበሬታ፣  ኣብ ዝሓለፉ ወርሒ ሓምለን ነሓሰን 2015 ዓ/ም ጥራይ 116 ደቂ ኣንስትዮ ዝርከበኦም ን445 ኣባላት ልዕሊ 23 ነጥቢ 9 ሚልዮን ብር ንዝተፈላለየ ዓውደ ስራሕ ንዝነጥፉ ልቓሕ ከምዝሃበ ድሕሪ ምግላፅ ካብቲ ዝነበረን ዘሎን ቁጠባዊ ቅልውላው ንምውፃእ ዘኽእል መስርሕ ብምሕንፃፅ ኣብ 2016 በጀት ዓመት ድማ 1ነጥቢ 3 ቢልዮን ብር ንኣበላት ኣገልግ ሎት ልቓሕ ንምሃብ መደብ ከምዝሓዘ ኣፍሊጡ።

30 ነሓሰ 2015 ዓ.ም
መቐለ
"ደኒ ህይወትና እዩ!
" ብዝብል መራሒ ሓሳብ ኣብ ምክልኻል ብርሰት  ደንን ምኽባር ሕግን መሰረት ዝገበረ ዋዕላ ኣብ ወረዳ አሕፈሮም ተሳሊጡ፡፡

ኣብቲ መድረኽ  ኣማሓደርቲ ጣብያ፣ ፀፅታን ኮማንደራትን፣ ኮሚኒቲ ፖሊስ፣ ዓቀብቲ ሕጊ ጣብያን ወረዳን፣  ዳያኑ ንኡሳት ኣብያተ ፍርዲ ጣብያ ከምኡ እውን ሓለውቲ ወረዳ ደኒ፣ ሰብ ሞያ ጣብያን ኣመራርሓ ወረዳን ከም ዝተሳተፉ ተሓቢሩ፡፡
 
 ኣብቲ ቦታ ተረኺብና ዘዘራረብናዮ ተሳተፍትን ሰብ ሞያ ወረዳን ጣብያን  ከም ዝገለፁዎ፣ ደኒታት ብሰንኪ ዝነበረ ጆኖሳይዳዊ ኵናት ልክዕ ከም ኩሉ ፍጡር  ከቢድ  ብርሰት ገጢሙዎም እዩ፡፡ ስለዚ ደኒ ብቀጥታ ይኹን ብተዘዋዋሪ  ንሂይወታውያን ብፍላይ ድማ  ንዓና ንደቂ ሰባት ዝህቦ ጥቕሚ ዘይግለፅን ብዘይ ደኒ ምንባር ኮነ ምቕፃል ስለ ዘይከኣልን ኩሉ ክኽፈል ዝግበኦ ዋጋ ከፊልና ናብ ንቡር ክምለሱ ክንሰርሕ ይግባእ  ብምባል ንሕና ክንህሉ ደኒና ንሓሉ!!
ንሕና ክነብር ደንና ነኽብር  ብምባል ኣብ ዳግም ሕውየት  ሃፍቲ ተፈጥሮ እጃምና ነበርክት ክብሉ  ሓቢሮም።
ምክትል ዋና ኣማሓዳርን ሓላፊ  ዘፈር ቁጣባ ወረዳ አሕፈሮምን  ኢ/ር ሙሉጌታ ታረቀ ብወገኖም፣ መጀመርታ ኩሉ ማሕበረሰብና በዓል ዋና ደኒ ክኾን ብምእማን ብርሰት ደኒ ዝፅየፍ ማሕበረሰብ ምፍጣርን ወሳኒ እዩ።
ቀፂልና አብ ሞንጎ ጣብያታት ዘለው ተመኩሮታት ብምግፋሕ  ካብ ጣብያ ናብ ጣብያ ዘሎ ዘይምምጥጣን ክፀብብ  ምግባር፣  ልዕሊ ሕጊ ንዝኾነ ሰባት ድማ ብኣዋጅ ምሕደራ ደኒ መሰረት ብሕጊ ተሓታትነት ክሰፍን ብምግባር ገጢሙና ዘሎ ናይ ተፈጥሮ ኣየር ምዝባዕ ናብ ንቡር ንክምለስ ምስራሕ ግዘ ዘይወሃቦ ጉዳይ እዩ፡፡

 ስለዚ ጉዳይ ደኒ ጉዳይ ሓደ ቤት ፅሕፈት ዘይኮነስ ጉዳይ ኩሉ ማሕበረሰብ ምዃኑ ብምእማን ከምኡ እውን  ኣካል እቲ ናይ ዳግም ሕውየትን ህንፀትን ትግራይ ምዃኑ ብምርዳእ ናይ ቀፃሊ  ሂወት ደቂ ሰባት  ሙሉእ ጥዕናን  ውሕስ ዝናብን ንክረክብ  ናይ ሓለዋ ደኒ ግንዛበና ካብ ዝኾነ እዋን ንላዕሊ  ኣበሪኽና ክንሰርሕ ከም ዝግባእ ገሊፆም ኢሉ ሓበሬታን ርክብ ህዝብን ወረዳ አሕፈሮም።

30 ነሓሰ 2015 ዓ.ም
መቐለ
ዓለም ለኸ መድሕን ህፃናት ልዕሊ ክልተ ነጥቢ ክልተ ሚልዮን ብር ሓጊዙ

ዓለም ለኸ መድሕን ህፃናት ይመፅእ ዝነበረ ሓገዝ መግቢ ብምቁራፁ ዝተፈላለዩ ፕሮጀክትታት ብምቕራፅ ካብ ወረዳ ኢሮብ ጣብያታት ኣራዕን ደውሃንን ንዝተመልመሉ 281 ፅጉማት መራሕቲ ስድራ ልዕሊ 2 ነጥቢ 2 ሚልዮን ብር ገንዘባዊ ሓገዝ ከም ዝሃበ ሓቢሩ።
ነዚ ዝሓበሩ ኣብቲ ትካል ኣካያዲ ስራሕ ውሕስና ምግብን መነባብሮን ህዝቢ ኣይተ ኣለም ብርሃነ ኮይኖም ካብ ወረዳ ኢሮብ ጣብያታት ኣራዕን ደውሃንን ንዝተመልመሉ 281 ፅጉማት መራሕቲ ስድራ ልዕሊ 2 ነጥቢ 2 ሚልዮን ብር ገንዘባዊ ሓገዝ ከም ዝተወሃበ ኣብሪሆም።
ሰራዊት ውልቀ መላኺ ኢሳያስ ኣፈወርቂ ኣብ ሰብ ፣ ንብረትን እንስሳን ብዘብፅሖ ጉድኣት ህይወቶምን ህይወት ሰድርኦምን ኣብ ሓደጋ ተሳጢሖም ምፅንሖም ዝገለፁ ተሓገዝቲ ወገናት ነቲ ዘሎ ህልው ፀገም ብምግንዛብ ካልኦት እውን ንዝተረፉ ወገናት ክሕግዙ ፀዊዖም።
ድሕሪ ውዕሊ ፕሪቶሪያ እውን እንተኾነ ነቲ ካብ ጨፍጫፍ ዝተረፈ ህዝቢ ሰብኣዊ ሓገዝ ክመፀልና ኣይከኣለን ዝበሉ እቶም ነበርቲ ነቲ ህልው ፀገም ብምግንዛብ ዓለም ለኸ መድሕን ህፃናት ንዝገበሮ ሓገዝ ብምምስጋን ከምኦም ዝበሉ ፅጉማት ንኽሕገዙ ካልኦት እውን ክሕግዙ ተላብዮም።
ዓለም ለኸ መድሕን ህፃናት ኣብ ዞባታት ምብራቕን ማእኸላይን ዝርከባ አርባዕተ ወረዳታት ኣብ ምርግጋፅ ውሕስና ምግብን መነባብሮን ፣ ትምህርትን ስነ-መዓዛን ኣብ ምንጣፍ ከምዝርከብ ኣይተ ኣለም ብርሃነ ሓቢሮም ይብል ቴሌቪዥን ትግራይ።

29 ነሓሰ 2015 ዓ.ም
መቐለ
ውድድር ምህዞን ፈጠራን መዳይብ ኣብ ትግራይ ተበቲኑ ዘሎ ዓቕሚ ብምውዳድ ናብ ዝለዓለ ብርኪ ዘሰጋግር እዩ- ጀነራል ፃድቃን ገብረትንሳኤ

ብምትሕብባር ኤጀንሲ መራኸቢ ሓፋሽ ትግራይ ምስ ማእኸል መሰልጠኒ ህይወት ክህሎት ሳክሰስ  ዝሰናዳእ ውድድር ስራሕ ምህዞን ፈጠራን መዳይብ ናብ ዝሓሸ ብርኪ ብምስግጋር ኣብ ዝሓፀረ እዋን ትግራይ ንምልዋጥ መንግስታውን ዘይመንግስታውን ትካላት ብፂሒቶም ንከበርክቱ ዝዓለመ መድረኽ ተሳሊጡ።
ኣብቲ መድረኽ ዝተረኸቡ መድረግቲ ኣካላት ናትና ንብሎ ምህዞን ፈጠራን ተጠቒምና ካብ ዘለዉና ተደራረብቲ ፀገማት ንኽንወፅእ ብፂሒትና ክንፍፅም ኢና ኢሎም።
ቁጠባ ትግራይ ባይታ ዘቢጡ እዩ ዝበላ ሓላፊት ካቢኔ ሴክሬታሪያት ሳይንስ ፣ቴክኖሎጂ ፣ ፈጠራን ስልጠናን ትግራይ ዶክተር ኣልጋነሽ ተሰማ ዕብየት ትግራይ ብዘይ መሃዝትን ስራሕ ፈጠርትን ስለዘይሕሰብ ኣብዚ ዓውዲ ርኡይ ዝኾነ ስራሕ ክንሰርሕ ትፅቢት ይግበር ኢለን።
ምህዞ ሳይንስን ቴክኖሎጅን ናይ ደቂ ሰባት ፍልጠትን ጉልበትን ብምትሕብባር ኩለመዳይ ለውጢ ንምምዝጋብ ወሳኒ ከምዝኾነ ዘብርሁ ኣብ ጊዝያዊ ምምሕዳር ትግራይ ምክትል ፕረዚደንትን ካቢኔ ሴክሬታሪያት ዴሞክራታይዜሽንን ዘይምእኹል ምሕደራን ሌተናል ጀነራል ፃድቃን ገ/ትንሳኤ ውድድር ምህዞን ፈጠራን መዳይብ ተበቲኑ ዘሎ ዓቕሚ ትግራይ ኣዋዲዱ ንህዝቢ ትግራይ ናብ ዝለዓለ ብርኪ ዘሰጋግር ምዃኑ ኣገንዚቦም።
ውድድር ምህዞን ፈጠራን መዳይብ ንትግራይ ኩለመዳይ ፀገማት ዝፈትሕ ንክኸውን ዓቕምታት ወዲቡ ብላዕለዋይነት ዝመርሕ ካብ መንግስቲ ፣ ሙሁራትን ሰብ ሃፍትን ዝርከብዎ ኣድቫይዘሪ ቦርድ ኣብቲ መድረኽ ተጣይሹ፤ ይብል ሓበሬታ ኤጀንሲ መራኸቢ ሓፋሽ ትግራይ።

29 ነሓሰ 2015 ዓ.ም
መቐለ
ዳግማይ ምጅማር ደገፍ ምግቢ ብትካል ገባሪ ሰናይ ንህፃናት ተምሃሮ ትግራይ

 ኣብ 14 ኣብያተ ትምህርቲ ንዝርከቡ ኣስታት 10 ሽሕ ህፃናት ጉልበት ዝህቡ ብሽኩትን ሻሂን ብምቕራብ ስርሑ ብምጅማር ናብ ኩሉ ንምብፅፃሕ ከምዝሰርሕ ገባሪ ሰናይ ትካል ሜሪስ ሚልስ ኢንተርናሽናል ምፍላጡ መርበብ ሓበሬታ ሲኤን ኤን ሓቢሩ ኣሎ።
ዳይሬክተር ፕሮግራም  ሜሪስ ሚልስ ኢንተርናሽናል አሌክስ ኬይ ንማዕከን ዜና ሲኤንኤን ከምዝበልዎ  ህፃናት ናብ ኣብያተ ትምህርቲ   ክምለሱ  ምግባርን ዳግማይ ደገፍ ክረኽቡ ምኽኣሎምን ብጣዕሚ ዘሐጉስ ኣጋጣሚ   እዩ።
እቲ ገባሪ ሰናይ ትካል ቅድም ክብል ብስኮትላንዳዊ ኣህጉራዊ ረድኤት ዝፍለጥ ዝነበረ ኮይኑ ኣብ ኢኮኖሚያዊ ቅልውላው ዘጋጥሞም  ማሕበረሰባት ዓለም  ሰብአዊ ደገፍ ዝህብን  ህፃናት ትምህርቲ ንክረኽቡ ዝተጣየሸ እንትኸውን ኣብ  ትግራይ ንተማሃሮ   መዓልታዊ ብኣሽሓት ዝቑፀሩ ብነፃ መግቢ ዝህብ እዚ ትካል ንኣስታት ሰለስተ ዓመታት ዘጋጠመ ዘስካሕክሕ ኲናት ዝገብሮ ዝነበረ ምንቅስቓስ ደው ኣቢሉ ምንባሩን  ኣብ ቀረባ እዋን ስርሑ ከምዝጀመረን ተገሊፁ ኣሎ።
እቲ ትካል  ካብ 2017  ኣቆፃፅራ ፈረንጂ ጀሚሩ   ምስ ኣብ ትግራይ ዝርከባ   ግብረ ሰናይ ትካላት ብምትሕብባር ኣብኡ ንዝርከቡ ተማሃሮ ቤት ትምህርቲ መግቢ ንምብፅፃሕ  ይሰርሕ  ከምዘሎ ዝተሓበረ ኮይኑ ቅድሚ 2020 ኣ.ፈ ኣብ መዓልቲ ን24 ሽሕ ዝግመቱ ህፃናት ይምግቡ እኳ እንተነበረ  ብምኽንያት  ለበዳ ኮቪድ-19ን   ኲናት ትግራይን ግና   ስርሑ  ደው ኣቢልዎ ከምዝፀንሐ ኣፍሊጡ ኢሉ 104.4 ኤፍ ኤም መቐለ።

29 ነሓሰ 2015 ዓ.ም
መቐለ
ለተሰንበት ግደይ ኣብ በርሊን ተዓዊታ 

  ለተሰንበት ግደይ ብ 5000 ሜትሮ  ኣብ ታሪኽ  ራብዓይ ቅልጡፍ ሰዓት ብምምዝጋብ ቀዳመይቲ ኮይና ተዓዊታ።
ኣብቲ ኣብ ሃገር ጀርመን ኣብ ዝተኻየደ "ISTAF Berlin 2023" ብዝብል ዝፍለጥ ዓለምለኸ  ውድድር ኣትሌትክስ፣ ለተሰንበት ግደይ ኣብ ታሪኽ ውድድር ጉያ 5000 ሜትሮ ፣ ሎሚ ኣብ በርሊን ብ 14:08:79 ብዝኾነ ቕልጡፍ ሰዓት ኣትያ ዛዚማቶ ይብል ፀብፃብ ወርልድ ኣትሌቲክስ።
ካብቶም ዝተመዝገቡ ሓሙሽተ ቅልጡፋት ሰዓታት እቲ ሓደ ኮይኑ ተመዝጊቡ ከም ዘሎን ነቲ ናይ ሎሚ ዓወት ሓዊሱ እቶም ሰለስት ብለተሰንበት ዝተመዝገቡ ቅልጡፋት ሰዓታት ኮይኑ ምምዝጋቡ እውን ይጠቅስ ፀብፃብ ወርልድ ኣትሌቲክስ ኣብ ዝዘርግሖ ሓበሬታ።

29 ነሓሰ 2015 ዓ.ም
መቐለ
ንሕውየትን ዳግመ ህንፀትን  ወረዳ ኢሮብ ዝዓለመ  መድረኽ  ምትእኽኻብ  እቶት ተሳሊጡ።
ማሕበር ልምዓት ኢሮብ ብሰንኪ ልፍንታውያን  ወረርቲ ሓይልታት ንዝዓነውን ዝተጉሓሉን መሰረተ ልምዓት እታ ወረዳ ንምሕዋይን ዳግመ ህንፀትን ዝዓለመ   መድረኽ ምትእክኻብ እቶት ኣብ ከተማ መቐለ  ከም ዘሳለጠ ድወት ሓቢሩ ኣሎ።
ኣብቲ መድረኽ ምትእክኻብ እቶት፣ ፕረዚደንት ጊዝያዊ ምምሕዳር ትግራይ ኣይተ  ጌታቸው ረዳ ተረኺቦም ህዝቢ ኢሮብ ኣብ ውሽጢ ትግራይ ካብ  ቑፅሩ ንላዕሊ ትርጉም ዘለዎ  ስራሕቲ ካብ ዝውግኑ ህዝብታት ከም ኣብነት ዝጥቀስ ማሕበራውን ቁጠባውን ፀገማት እቲ ወረዳ ኣብ ምቅላል እውን ነብሲ ወከፍ  ህዝቢ ትግራይ  ግብኡ ክፍፅም ይግባእ ከም ዝበሉ ተሓቢሩ።
ኣብ ሕውየትን ዳግመ ህንፀትን  ትግራይ ናይ ኩሉ ዓቕምታት ክንጥቀም ኢና ክንብል ከለና ናይ ልምዓት ውዳበታት ንቑሕ ተሳትፎ ወሳኒ እዩ፤ በዚ መዳይ ተወለድቲ ኢሮብ ኣቐዲሞም ዝጀመርዎ ኩለመዳያዊ  ምንቕስቓስ ኣጠናኺሮም ክቕፅልሉ ይግባእ ምባሎም እውን እቲ ሓበሬታ ወሲኹ ኣመልኪቱ።
ብተወሳኺ ኣብዚ ሐዚ እዋን ዋላ'ኳ መብዛሕቲኡ ከባቢታት ኢሮብ ኣብ ትሕቲ ወረርቲ ሓይልታት እንተኾነ ፣ ኮይኑ ግና ኩሎም ኣብ ትሕቲ ወረርቲ ሓይልታት ዝርከቡ ግዝኣታት ትግራይ  ናብ ንቡር መሊስካ ፣ ስቓይ ህዝብና ንከብቅዕ  ኩለ መዳያዊ ጠለባት ህዝብና ንምምላስ ኩለመዳያዊ   ስራሕቲ  እናሰራሕና  ንርከብ።
ድሕሪ ውዕሊ ፕሪቶርያ እውን እንተኾነ መብዛሕቲኡ ከባቢታት እቲ ወረዳ ኣብ ትሕቲ ወራር  ሰራዊት ኤርትራ ብምህላው ን ከቢድ ማሕበራውን ቁጠባውን ሃሰያ ተቓሊዑ ከምዝርከብ ገሊፆም ይብል እቲ ሓበሬታ።
ኣብቲ ብማሕበር ልምዓት ኢሮብ  ዝተሳለጠ  መድረኽ ምትእክኻብ እቶት  ብርክት ዝበሉ ተወለድቲ እቲ ብሄረሰብን ከምዝተረኸቡን ኣብ ሕውየትን ዳግመ ህንፀትን  ተግባራዊ ተሳትፎ  ከምዘካይዱን ምግላፆም ተጠቒሱ ኣሎ።

29 ነሓሰ 2015 ዓ.ም
መቐለ
ማሕበር ምትሕግጋዝ ዕግበት- ንውሱንነት ዕብየት ኣእምሮ

"ማሕበር ምትሕግጋዝ ዕግበት ንውሱንነት ዕብየት ኣእምሮ" ብዝብል መፋለጢ ምስረታ እታ ማሕበርን  ግንዛበ መጨበጢ ዋዕላን ሎሚ 27 ነሓሰ 2015 ዓ/ም ኣብ ኣዳራሽ ምምሕዳር ከተማ መቐለ እናተኻየደ እዩ።
ኣብቲ ምስረታ ማሕበር ዝተረኸቡ ሓላፊ ቢሮ ጥዕና ትግራይ ዶ/ር ኣማኑኤል ሃይለ ከም ዝገለፅዎ ውስንነት ኣእምሮ ዘለዎም ህፃውንቲ ካብ መርገም ዝመፅእ ዘይኮነስ ኣብ እዋናት ጥንሲ፣ ወሊድን ድሕሪ ወሊድን ዘጋጥም ፀገም ብምዃኑ በዝሒ ተጠቃዕቲ ዝኾና ድማ እኖታት አየን።
ነዙይ ንምቅላል ይብሉ ዶክተር፣ እዚ ማሕበር ምምስራቱ ነቲ ፀገም ከቃልሎ ከምዝኽእል መንግስቲ ዘድሊ ኩሉ ንምግባር ድሉዊ እዩ።
ኣቦ መንበር እታ ማሕበር ኣይተ ግርማይ ሽኑን ብግደኦም ዜጋታት ዕድል ትምህርቲ፣ ስልጠናታትን ግልጋሎት ጥዕናን ረኺቦም ጥዕነኦም ተሓልዩ መፍረይቲ ዜጋ ንክኾኑ ኣብ ኣዴታትን ስድረኦምን ዝበፅሕ ፅዕንቶ ንምንካይ ኣብ ሕብረተሰብ ዝርአ ዘሎ ግጉይ ኣረኣእያ ንክመሓየሽ፣ ግንዛበ ንክዓቢ፣ ከም ዜጋ ውሱንነት ኣእምሮ ዘለዎም ወገናት ዝግባእ ጠመተ ደገፍን ረኺቦም ካብ ፅግዕተኝነት ተናጊፎም መፍረይቲ ዜጋ ንክኾኑ  ካብ መንግስቲ፣ ስድራ፣ ሕብረተሰብን ገበርቲ ሰናይን ደገፍ ክገብሩ ሓቲቶም።
ኪኢላ ምሕካምን ክንክንን ህፃናት ቢሮ ጥዕና ዶክተር ቴድሮስ ጎበዛይ ኣብ ዘቅረብዎ መፅናዕታዊ ፅሑፍ ውሱንነት ዕብየት ኣእምሮ ኣብ እዋን ወሊድ ይኹን ድሕሪ ወሊድ ዘጋጥም ፀገም እዩ።
ውሱንነት ዕብየት ኣእምሮ ህፃናት ንምክልኻል እኖታት ኣብ እዋናት ጥንሲ፣ ወሊድን ድሕሪ ወሊድን ህፃን ኣካላዊ ዕብየቱ ብእዋኑ ክትትል ከም ዘድሊ ሓቢሮም።
ኣብ ቢሮ ትምህርቲ ፍሉይ ድሌት መምህር ብርሃን ገ/ማርያም ብወገነን ህፃናት መሰል ምምሃር፣ ምሕካም፣ ተቆፂሮም ናይ ምስራሕ ኣለዎም እዩ።
ኮይኑ ግና ከም ሃገርና ይኹን ክልልና  ኣብ ተግባር ኣይውዓለን።
ውስኑነት ዕብየት ኣእምሮ ዘለዎም ዜጋታት መፍረይቲ  ክኾኑ እንተድኣ ተደልዩ ነዐኦም ዝምጥን ስራሕ ንክሰርሑ ዝፃወትሉ፣ ዝመሃርሉ፣ ልምምድ ዝገብርሉ ቦታ ክመቻቸ ይግባእ ኢለን።

27 ነሓሰ 2015 ዓ.ም
መቐለ
መስመር መንገዲ ፅርግያ አክሱም -ዓዴት ስራሕቲ ፅገና ይካየድ ኣሎ።
መስመር መንገዲ ፅርግያ አክሱም -ዓዴት ቅድሚ ሕዚ ብህዝቢ ተደጋጋሚ ሕቶታት እናቐረበ ዝፀንሐ እንትኾን፣ ህዝቢ ወረዳ ዓዴት ብዓርስ ተበግሶ ብጉልበቱ፣ ግዝያዊ ፅገናታት እናካየደ ድሕሪ ምፅናሕ፣ ሕዚ መንግስቲ ነዚ ፀገም ብምርአይ  መስመር መንገዲ ፅርግያ አክሱም -ዓዴት ልዕል 36 ኪሎ ሜትሮ ንውሓቱ መንገዲ ብማሽነሪ ዝተሓገዘ ፅገና ብኢንተርፕራይዝ ስራሕቲ መንገዲ ትግራይ እናተኻየደ ይርከብ።
ነበርቲ ወረዳ ዓዴት ነዚ ጉዳይ ኣመልኪትና አብ ዝሓተትናዮም ግዜ መንግስቲ ሕቶኦም ብግቡእ ተቐቢሉ ብማሽነሪ ዝተሓገዘ ፅገና መንገዲ ብምክያዱ ሕጉሳት ከምዝኾኑ ገሊፆም።
ሓለፊ ህንፀትን ምምሕዳር መጓዓዝያን  ወረዳ ዓዴት  አይተ ገረዝግሄር ወላይ ከምዝገለፅዎ፣  እዚ መንገዲ ቅድሚ ሕዚ ንጉዕዞ መኪና ከቢድ ፀገም ኮይኑ ህዝቢ እታ ወረዳ መዓልታዊ ስራሕቲ ንምስራሕ ሳኣን ቅልጡፍ ግልጋሎት መጓዓዝያ ተፀጊሙ ፀኒሑ እዩ።
ክሳብ ሕዚ ብናይ ሰብ ሓይሊ ጉልበት ግዝያዊ ፅገና ብምግባር ስርሕቶም የሳልጡ ከምዝነበሩን ዝገለፁ እቶም ሓላፊ፣ብፍላይ ኣዴታት ኣብ እዋን ሕርሲ ሳኣን ምችው ግልጋሎት ፅርግያ ዘይምህላዉ ሓራሳትን ዝሓመመ ሰብን ናብ ካሊእ ዝስደደሉ ወይ ሪፈር ኣብ ዝተባህለሉ ግዜ ብእዋኑ ክበፅሑ ብዘይ ምኻአሎም ህዝቢ ይፅገም ከምዝነበረን ሕዚ ግና ዝሓሸ ግልጋሎት መጓዓዝያ ክርከብ ክኢሉ ኢሎም፤ ይብል ካብ ሓበሬታን ርክብን ወረዳ ዓዴት ዝመፁ ሓበሬታ።

26 ነሓሰ 2015 ዓ.ም
መቐለ
ዓይኒ ዋሪ ንሰላም፣ ሕውየትን ዳግመ ህንፀትን ብዝብል መሪሕ ሓሳብ ዝኸበር ዘሎ ሃይማኖታዉን ባህላዉን ትሕዝቶ ዘለዎ  በዓል ዓይኒ ዋሪ ነቲ በዓል ብዘጉልሁ ዝተፈላለዩ ምድላዋት ተዓጂቡ ይኽበር ኣሎ።
ኣብቲ በዓል ካብ ዝተፈላለዩ ከባቢታት ዝመፀ ብርክት ዝበለ ህዝቢ እናተሳተፈ እዩ።
ክብርታት በዓል ዓይኒ ዋሪ ብምዕቃብ ኣብ መዝገብ ዘይድህሰሱ ሓድግታት ዓለም ብምምዝጋብ ፍልፍል እቶት ንክኸዉን ሓላፍነት ኩሉ ትግራዋይ ከምዝኾነ ተመልኪቱ ኣሎ።
እዚ ከምዘሎ ኾይኑ እቲ በዓል እንትነኽብር ካብ ጓይላን ሳዕስዒትን ብዝሰገረ  ብሰንኪ ኲናት ብፀላእቲ ፆታዊ ዓመፅ ዝበፅሐን፡ ካብ መረበተን ተመዛቢለን ናብራ ሕሰም ዝመርሓ ዘለዋ ፡ ሰኣን እኹል መሐከምን ሕክምናን ዝሳቐያን ብሓለንጊ ጥሜት ዝግረፋን ደቂ ኣንስትዮ ብፍላይ ኩሉ ህዝቢ ትግራይ ድማ ብሓፈሻ ፍትሒ ንክረክብ ድምፅና እነስምዐሉ ክኸዉን ከምዝግባእ ኣብ ዙርያ ኣከባብራ ዓይኒ ዋሪ መፅናዕታዊ ፅሑፋት ዘቕረቡ ምሁራን ኣገንዚቦም ኣለዉ።
ብሓፈሻ ግን እቲ በዓል ልክዕ ከምቲ ቅድሚ ሰለስተ ዓመታት ዝነበረ ኣከባብራ ንከይኽበር እቲ ዝተበፅሐ ስምምዕ ሰላም ብምሉእነት ተግባራዊ ዘይምዃኑን መዕርፎ ነፈሪ ሃፀይ ዮሃንስ ኣኽሱም ስራሕ ዘይምጅማሩን ብኣሉታ ከምዝፀለዎ ንምርዳእ ተኻኢሉ።
ከንቲባ ከተማ ኣኽሱም ኣይተ ኣበበ ብርሃነ ኣብ ዝስምዕዎ ዘረባ በዓል ዓይኒ ዋሪ ንዝሓለፉ ኽልተ ዓመታት ከይተኸበረ ምፅንሑ ብምዝኽኻር ንቐፃሊ ግን ሃይማኖታውን በህላዉን ትሕዝቶታቱ ተዓቂቡ መስሕብ ቱሪዝም ብምግባር ዝለዓለ ፍልፍል እቶት ንክኸውን ከም መሰጋገሪ ድልድል ምዃኑ ሓቢሮም።
እዚ በዓል ብዝግባእ ብምልማዕ ናብ ረብሓ ንምልዋጥ ሓድነትና ዝያዳ እንትነሐይል እዩ ኢሎም።
እቲ ብሰንኪ ኲናት ተሃስዩ ዘሎ ዓውደ ቱሪዝም ንምንቕቓሕ ዓንዩ ዝርከብ መዕርፎ ነፈሪ ኣኽሱምን ካልኦት መሰረተ ልምዓትን ዳግም ንክህነፁን ናብ ስራሕ ንክኣትዉን ዝምልከቶም ኣካላት ዘይተሓለለ ፃዕሪ ንኽገብሩ ፀዊዖም።
ዝተፈላለዩ ሓድግታትና ብፀላእቲ ኮነ ተባሂሉ ብምዕናዎምን ብምጉሓሎምን ከምኡ እዉን ብሰንኪ ጨፍጫፍ ንፁሃን ወገናትና እቲ በዓል ብምሉእ ሓጎስ ክነኽብሮ ኣይከኣልናን ዝበሉ ሓላፊ ቢሮ ባህልን ቱሪዝምን ትግራይ ዶ/ር ኣፅብሃ ገ/ሄር ንኩለመዳያዊ ሕውየት ክብርታት ሃይማኖታውን ባህላውን በዓላትናን ሓድግታትናን ኣብ ምዕቃብን ኣብ ምልላይን ኩላትና ብሓባር ክንረባረብ ይግባእ ኢሎም።
ዋና ኣማሓዳሪ ዞባ ማእኸል ኣይተ ሰለሙን መዓሾ ብግደኦም፣ ሎሚ ዓመት ኣብ ዝኽበር ዘሎ ብዓል ዓይኒ ዋሪ ዘ መንበረ ሰላማ ናብ ንቡር ቦትኡ ኣብ ዝተመለሰሉ ብምኽባሩ ዝተፈለየ ትርጉም ከምዘለዎ ሓቢሮም ተወካሊ ጊዝያዊ ምምሕዳር ትግራይ ዶ/ር ሓጎስ ጎደፋይ ድማ በዓል ዓይኒ ዋሪ እዚ ዓመት  ድሕሪ ነዊሕ ፀገምን ፀበባን ከምኡ እዉን መንበረ ሰላማ ናብ ንቡር ቦትኡ ድሕሪ ምምላሱ ምዃኑ ፍሉይ ትርጉም ከምዘለዎ ገሊፆም።
ኣብ ህዝቢ ዝረኣዩ ፀግማት ፀጥታን ካልኦት ፀግማትን ቀዳምነት ብምሃብ ከምዝስርሐሉ ዝገለፁ ዶ/ር ሓጎስ ህዝቢ እውን ኣካል እቲ መፍትሒ ኮይኑ ንክረባረብ ፀዊዖም።
( ፍልፍል፦ድወት)

24 ነሓሰ 2015 ዓ.ም
መቐለ
እዚ በዓል ንኩሎም ፀገማት ተፃዊርና ብሓቦን ብሕራነን እነብዕሎን ንዓለም ድምፅና ንምስማዕ ዝዓለመን እዩ።
_ ሓላፊት ዘፈር ተሳትፎን ተጠቃምነትን ወረዳ ላዕላይ ማይጨው ወይዘሮ ለተብርሃን በርሀ 

 በዓል ኣሸንዳ ዓይኒ ዋሪ  እንትነኽብር ብርክት ዝበለ ህዝብና ካብ መረበቱ ተመዛቢሉ ኣብ ዝኸፍአ ኩነታት ኣብ ዝርከበሉ ብሰንኪ ፀላኢ ፆታዊ ዓመፅ በፂሑወን ፍትሒ ኣብ ዘይረኸባሉ ዝበዓል ዘሎ በዓል፣ ንኩሎም ፀገማት ተፃዊርና ብሓቦን ብሕራነን እነብዕሎን ንዓለም ድምፅና ንምስማዕ ዝዓለመ እውን እዩ  ኢለን ሓላፊት  ዘፈር ተሳትፎን ተጠቃምነትን ወረዳ ላዕላይ ማይጨው ወይዘሮ ለተብርሃን በርሀ።
በዓል ኣሸንዳ ዓይኒ ዋሪ መሰረት ባህልና፣ መንነትናን ሓድነትናን እያ!!
ብዝብል መራሒ ሓሳብ ኣዋልድ ሰራሕተኛታት መንግስቲ ወረዳ ላዕላይ ማይጨው ኣብቲ ዝኽበር ዘሎ በዓል ብምርካብ ብድምቀት ኣብ ምኽባር ከምዝርከባ እተን ሓላፊት ገሊፀን ይብል ሓበሬታን ርክብን እቲ ወረዳ።

24 ነሓሰ 2015 ዓ.ም
መቐለ
ድምፂ ተመዛበልቲ ኣብ ዓይኒ ዋሪ
----------------------------------------
ኣብ ዝተፈላለዩ መዕቖቢ ማእኸላት ከተማ ኣክሱም ዝርከባ ተመዛበልቲ ደቂ ኣንስትዮ ትግራይ ኣብ በዓል ዓይኒ ዋሪ ብምኽንያት ዓይኒ ዋሪ ድምፀን እናመሓላለፋ እየን።
ካብቶም ዘመሓላለፈኦም መልእኽትታት ሑመራ ናፊቐ፣ ኣቦይ ቀሺ ዳኑዩና ክንምለስ ዓድና፣ ኣብዙይ ኢና ንነብር ዘለና ምለሱና ናብ ዓድና፣ ኣይሞትናን እንበር ኣይንነብርን ዘለና፣ ናብ መረበትና ምለሱና፣ ኢሮብ ሳነ፣ ሰብኣዊ ሓገዝ ካብ ዘይንረክብ ኣዋርሕ ተቖፂሮም፣ ተመዛበልቲ ወገናትና ናብ መረበቶም ይመለሱ፣ ድሕሪ ምኽባር ዓይኒ ዋሪ ናብዚ ኢና ንምለስ ዝብሉ ይርከቡዎም።
(ፎቶ ቴሌቭዥን ትግራይ )

24 ነሓሰ 2015 ዓ.ም
መቐለ
ኣብ ወረዳ አሕፈሮም ጣብያ ዕዳጋ ዓርቢ ነበርቲ ዳክስንቪል ፍሎሪዳ ዝኾኑ ኣይተ ዘውድነህ ግርማን በዓልቲ ቤቶም ወይዘሮ መዓዛ ጌታቸውን ቤት ትምህርቲ ብምህናፅ መዘከርታነቱ ንጀጋኑ ሰራዊት ትግራይ ይኹነልና ብምባል 23 ነሓሰ 2015 ዓ.ም ንህዝቢ ኣረኪቦም።
እቲ ኣብ ወረዳ አሕፈሮም ጣብያ ዕዳጋ ዓርቢ መዘከርታነቱ ንጀጋኑ ሰራዊት ትግራይ ይኹነልና ብምባል ብግዱሳት ወገናት ተሃኒፁ ንህዝቢ ተረኪቡ ዘሎ ቤት ትምህቲ ሰለስተ መምሃሪ ክፍሊ ምስ ሙሉእ ወንበሩ፣ክልተ ቤት ፅሕፈት ምስ ወንበሩን ጠረጴዝኡን ከምኡውን ክልተ ናይ ደቂ ኣነስትዮን ደቂ ተባዕትዮን ቤት መናፅሂ ወይ ሽቓቕ እዩ።
ኣብቲ እዋን ዝተረኸቡ ኣማሓደርቲ እቲ ጣብያን ነበርቲ ህዝቢ እቲ ጣብያን "እዞም ግዱስ ተወላዲ እዚኦም  አብ ሕሉፍ ናይ ልምዓት ስራሕትና ካብ ጎንና ተፈሊዮም አይፈልጡን።
ሕዚ እውን ነቲ ኣብ ትግራይ ብወረርቲ ሓይልታት ዝበፅሐ ዕንወት ዝበፅሐ ዕንወት ኣብያተ ትምህርቲ ንምቅላል፣ አብ ውሽጢ ሰለስተ ወርሒ ብትልሞም መሰረት ልዕሊ ሓሙሽተ ሚልዮን ወፃኢ ብምግባር  ሃኒፆም ንህዝቢ ምርካቦም ሕቡናት ኢና፤ ይብሉ።
ስለዚ ኩሉ ግዜ ንዝገበሩልና ሓገዝ ዘለና ልዑል ናእዳን ክብርን እናገለፅና አጠናኪሮም ክቕፅሉሉ ንላቦ ክብሉ ገሊፆም።
መተሓባበሪ እቲ ህንፃ ኣይተ መርከብ ግርማይ ብወገኖም ከም ዝበልዎ፣ ንሕና ሓንቲ አዶን ሓንቲ ዓድን ኣላትና!
እታ ዓዲ ድማ ትግራይ እያ ስለዚ ትግራይ ትሓተና ኩሉ እናገበርና ሓገዝና ገና ክቕፅል እዩ።
ካልኦት ግዱሳት  እውን  ማእገርና ክኾኑ ክንሰርሕ ኢና ኢሎም።
ዋና ኣማሓዳሪ ወረዳ አሕፈሮም ኣይተ ሓየሎም ገብረፃድቃን ብግደኦም፣ህዝቢ ዓዲ አሕፈሮም ናይ ርሑቕ ይኹን ናይ ቀረባ ጅግንነቱ ብቃላት ዝግለፅ አይኮነን ፡፡ አብ ውሽጢ ሸውዓተ መዓልቲ  ንምእማኑ ዘፀግም መቃለሲ ኣዳራሽ ዝሰርሐ፣ተወዲቡ ዝቃለስን ዘቃልስን፣ ንመድፍዕን ጥይትን ብእምኒ መኪቱ ዝዕወት በዓል ልዑል ታሪኽ ዝኾነ ህዝቢ እዩ።
እዚ ናይ ቃልሲ መሰረት ጌርኩም ግዱስ ኣሕዋት ድሕሪ ስምምዕ ፕሪቶርያ ኣብ ሕውየት ትግራይ ብሽም ጀጋኑ ተጋደልቲ ትግራይ ኣሰርና ከነንብር ኢልኩም ብምምፃእን ዕንወት ትግራይ ዕንወትና እዩ ኢልኩም ብምሕሳብ ሃኒፅኩም ዘረከብኩምና ቤት ትምህርቲ ገንዘብ ስለ ዝበዝሐኩም ዘይኮነስ ጉድኣት ህዝብኹምን ዓድኹምን ብፍሉይ ስለ ዝተሰመዐኩምን እዩ።
ስለዚ  ንዝገበርኩሙልና ናይ ዳግም ሕውየት ሓገዝ ብሽመይን  ብሽም ህዝብን ምምሕዳርን ወረዳ አሕፈሮም እናመስገንኩ ካልኦት ተወለድትን ፈተውትን እውን ኣሰርኩም ክስዕቡ በዚ ኣጋጣሚ ይፅውዕ ኢሎም፤ብምባል ዝፀብፀበልና ሓበሬታን ርክብን ወረዳ ኣሕፈሮም እዩ።

24 ነሓሰ 2015 ዓ.ም
መቐለ
ዓይኒ ዋሪ ንሰላም፣ ሕውየትን ዳግመ ህንፀትን ብዝብል መራሒ ሓሳብ  ኣብ ከተማ ኣኽሱም ዝኽበር ዘሎ በዓል ዓይኒ ዋሪ ብዝተፈላለዩ ምድላዋት ደሚቑ ይቕፅል ከም ዘሎ ድወት ሓቢሩ ኣሎ።
ኣብቲ በዓል መልእኽቲ ዘሕለፉ ሓላፊ ቢሮ ባህልን ቱሪዝምን ትግራይ ዶክተር ኣፅብሃ ገብረእግዚኣብሄር ክብርታት በዓል ዓይኒ ዋሪ ብምዕቃብ በሰላታት ቕሉዕ ወራር ንምሕዋይ ናብ ረብሓ እንልዉጠሉን ክኸዉን ኩሉ ብፅሒቱ ብኣግባቡ ንኽፍፅም ከም ዝሓበሩ እውን ተመልኪቱ ኣሎ።
ከንቲባ ከተማ ኣክሱም ኣይተ ኣበበ ብርሃነ ብተመሳሳሊ ባህላዉን ሃይማኖታውን ትሕዝቶታቱ ዓቂብካ ብምቕፃል ንኩለ መዳያዊ ረብሓ ክነውዕሎ ከምዝግባእ ኣግንዚቦም ዝበለ እቲ ሓበሬታ፣ ብዋናነት ሃይማኖታውን ባህላውን ትሕዝቶ እቲ በዓል ተዓቂቡ ንክቕፅልን ኣብ መዝገብ ዘይድህሰሱ ሓድግታት ዓለም ብምምዝጋብ ናብ ረብሓ ንምውዓል ዘኽእሉ መፅናዕታዊ ፅሑፋት ብምሁራን ቀሪቦም ከም ተዘትዩሎም ኢሉ ኣሎ።
ዓይኒ ዋሪን  ሳባዊን ፅሑፋት፣ታሪኻዉን ባህላውን ክብርታት ዓይኒ ዋሪ ንሰላምን ሕውየትን፣በዓል ዓይኒ ዋሪ ንዕቤት ስነ ህዋፀ፣ሸገነት ዓይኒ ዋሪ ትማልን ሎምን ዝብሉ መፅናዕታዊ ፅሑፋት ቀሪቦም ከምዝተዘተየሎም እውን ተገሊፁ ኣሎ።
ብሓፈሻ ንክብረ በዓል ዓይኒ ዋሪ ዘድምቑን ዘጉልሁን ምድላዋት እናተወገኑ ይቕፅሉ ኣለዉ ዝበለ ድወት፣ እቲ ዓሚቕ ትርጉምን ትሕዝቶን ክብረ በዓል ዓይኒ ዋሪ፣ኣሸንዳን ማርያን ኣብ ኣከዳድና፣ኣጠቓቕማ መጋየፅታትን ካልኦትን እቲ ታሪኻዊ ትሕዝቶኡ ይለቅቕ ስለዘሎ እዚ ድማ ኣብ ዩኔስኮ ንምምዝጋብ ቀንዲ ማሕለኻ ስለዝኾነ ንክስተኻከል ዝተዋደደ ፃዕሪ ከምዘድሊ ተመላኺቱ ኣሎ።

23 ነሓሰ 2015 ዓ.ም
መቐለ
ዋዕላ ማልት

ማሕበር ልምዓት ትግራይ ኣብ ኣፈፃፅማ መደባትን ቀፃሊ ኣንፈትን ማልት ዞባ መቐለ ዘድሀበ መድረኽ ምይይጥ ተሳልጥ ኣላ።
ኣብቲ መድረኽ  ካብ ኩለን ክፍለ ከተማታት ዞባ መቐለ ዝመፁ አመራርሓ ቤት ምኽርን ቦርድን ማልት፣ዓበይቲ ዓዲ፣ሓለፍቲ ዲስሪክት ባንክታት፣ ወነንቲ ዓበይቲ ትካላት ፣መራሕቲ ሃይማኖትን ላዕለዎት ኣመራርሓ ማልት ዝተረኸቡ እንትኾኑ  ኣብ ሕሉፍን ህልውን ኩነታት ትግራይ ዘድሃበ ዋዕላ እናተሳለጠ ይርከብ ከም መርበብ ሓበሬታ ማልት።
ኣብቲ መድረኽ ምኽክር ተረኺቦም ዕላማ ነቲ ዋዕላ ኣመልኪቶም መበገሲ ሓሳብ ዘቕረቡን ነቲ ዋዕላ ብዕሊ ዝኸፈቱን ተወካሊ ፈፃሚ ዳይሬክተር ማልት ኣይተ ተስፋይ ገ/እግዚኣብሄር ፤ይካየድ ዘሎ መድረኽ ምኽክር መቐፀልታ እቶም በቢ ዞብኡ ክካየዱ ዝቐነዩ መድረኻት እንትኸውን ትግራይ ትሓውየሉ ዕድል ብግብሪ ክትርጎምን ክስነን ዝዓለመ ምዃኑ ብምግላፅ ሕውየት ትግራይ ኣብ ማእገር ትግራዎት ብምዃኑ ክንዝትን  ንተግባራውነቱ ክንነጥፍን ግድን ስለዝኾነ ማሕበር ልምዓት ትግራይ ነዚ መድረኽ ጠመተ ሂባ ተሳልጥ ከምዘላ ይሕብር መርበብ ሓበሬታ ማልት።
ነቲ መድረኽ ምይይጥ ዝመርሑ ከንቲባ ከተማ መቐለ ኣይተ ይትባረክ ኣምሃ ብወገኖም፤  ህዝብና ዝብላዕ ስኢኑን ዛጊድ ናብ መረበቱ ኣብ ዘዘይተመለሰሉን ኣብዚ እዋን ባዕላዊ ፍታሕ ንምንዳይ ግደ ኣብ ትግራይ ዝቦቐለት ሕቶ ህዝቢ ብውነ እትምልስ ትካል ማሕበር ልምዓት ትግራይ ዓብዪ ምዃኑ ብምግላፅ ነታ ትካል ብምሕዋይ ዝጀመረቶም ስራሕቲ ልምዓት ንቕድሚት ክወስዱ ዘኽእሉ ስራሕቲ ክስርሑ ፀዊዖም ይብል እቲ ሓበሬታ።

23 ነሓሰ 2015 ዓ.ም
መቐለ
ዓለምለኻዊ ኤግዚቭሽንን ባዛርን

ብምውዳድ መንግስቲ ፌደራል፣ ክልላት ኢትዮጵያን ካልኦት ሃገራት ዓለምን ዝሳተፍሉ ኤግዚቪሽንን ባዛርን ርክብ ህዝቢ ንህዝቢ ንምሕያል፣ ስርዓት ንግዲ ንምጥንኻርን ካልኦት ረብሓታት ንምርካብን ዓሊሙ ካብ 24 ክሳብ 30 መስከረም 2016 ዓ/ም ከምዝካየድ ቢሮ ኢንዳስትርን ቤት ምኽሪ ዘርፍ ማሕበራትን ትግራይ ከም ዘፍለጠ መርበብ ሓበሬታ ወይን ይሕብር።
እቲ "ሰላምና ነፅንዕ!
ዝዓነወት ትግራይ ዳግም ንህነፅ!
” ብዝብል መራሒ ሓሳብ ዝካየድ ዓለምለኻዊ ኤግዚቭሽንን ባዛርን ስራሕቲ ኢንቨስትመንት ብምትብባዕ ኣታዊ ሸቐጥ ዝትክኡ ምህርቲ ከፍርዩ፣ እታወታት ኢንዳስትሪ ዝኾኑ ፀጋታት ትግራይ ብምልላይ ድማ ኣብ ዝተዋደደ ሕርሻ፣ መዓድንን፣ ቴክኖሎጅን ዝዓሙ ሰብ ሃፍቲ ክመፁ ንምግባር ዓሊሙ ከም ዝካየድ ሓላፊ ቢሮ ኢንዳስትሪ ዶክተር ገብረህይወት ዓገበ ምግላፆም እውን እቲ ሓበሬታ ኣመልኪቱ።
ምክትል ፕረዚደንት ቤት ምኽሪ ዘፈር ማሕበራት ትግራይ ኣይተ ደስታ በርሀ ብግደኦም እቲ ዝካየድ ኤግዚቪሽንን ባዛርን ብዕውት መንገዲ ብምስላጥ፤ ዝዓነወት ትግራይ ብምውዳድ ሰብ ሃፍትን ምሁራንን ዳግም ክትህነፅ፣ ትግራይ ዘድሓኑ መናእሰይ ዕድል ስራሕን ስግግር ቴክኖሎጅን ክረክብ፣ ትግራይ ንኢንቨስትመንት ምችውቲ ከምዝኾነት ግንዛበ ክፍጠርን ኢንቨስትመንት ክተባባዕን፣ ሃፍትታት ትግራይ ክላለዩ፣ ርክብ ቢዝነስ ንቢዝነሳት ክጥንክር፣ ስራሕቲ ፈጠራን ሓደሽቲ ሓሳባትን ክጠናኸሩን ብምግባር ቁጠባዊ ፈጠራ ክልልና ዘነቓቕሕን ምስሊ ትግራይ ዘበርኽን ከምዝኾነ ሓቢሮም ይብል ወይን።
ኣብቲ ዝካየድ ኤግዚቭሽንን ባዛርን መፅናዕታዊ ፅሑፋት ቀሪቦም ዓሚዩቕ ዘተ ዝግበረሉን ናብ ወሰንቲ ዝኾኑ ከባቢታት ትግራይ ዑደት ዝካየደሉን ብምዃኑ መፍረይቲ ትካላት ካብ ዝበፅሖም ቁመናውን ስነ ልቦናውን ጉድኣት ተደጊፎም ናብ ንቡር ስርሖም ክምለሱ ዝገብር ስለዝኾነ ብዕውት መንገዲ ንክፍፀም ኩሉ ዝምልከቶ ኣካል ክረባረበሉ ፃውዒት ቀሪቡ ኢሉ ሓበሬታ ወይን።

23 ነሓሰ 2015 ዓ.ም
መቐለ
ፍሉይ ልኡኽ ኣሜሪካ ኣብ ቀርኒ ኣፍሪካ ኣምባሳደር ማይክ ሃመር ኣብ ዝተፈላለዩ ጉዳያት ንምዝታይ ናብ ኢትዮጵያ ኬንያን ከምዝመፁ ተሓቢሩ።
ከም ገለፃ ወሃቢ ቃል ቤት ፅሕፈት ሚኒስትር ጉዳያት ወፃኢ ኣሜሪካ፤ ኣምባሳደር ማይክ ሃመር ናብ ኢትዮጵያን ኬንያን ብምምፃእ ምስ ሰብ መዚ ኢትዮጵያን ኬንያን፣ ሕብረት ኣፍሪካ፣ በይነ መንግስታት ምብራቕ ኣፍሪካን ዓለም ለኸ መሓዙትን ክዝትዩ እዮም።
እቶም ኣምባሳደር ንሓደ ሰሙን ዝኣክል ፃንሒት ከምዝህልዎም ዝተሓበረ እንትኸውን ኣብ ፃንሒቶም ድማ ተግባራውነት ውዕሊ ፕሪቶርያ ጉዳይ ተሓታትነትን ምርግጋፅ ፍትሕን ጠመተ ሂቦም ከምዝዝትዩ ድማ ተመልኪቱ ኣሎ።
ብዘይካ እዚ ኣምባሳደር ማይክ ሃመር ኣብ ሱዳን ኣጋጢሙ ብዛዕባ ዘሎ ቕልውላውን እቲ ኲናት ጠጠው ንምባል ይሳለጡ ዘለዉ ዞባውን ዓለምለኻውን ፃዕርታትን ኣመልኪቶም ክዝትዩ ከምዝኾኑ ድወት ሓቢሩ ኣሎ።

23 ነሓሰ 2015 ዓ.ም
መቐለ
ፍሉይ ልኡኽ ኣሜሪካ ኣብ ቀርኒ ኣፍሪካ ኣምባሳደር ማይክ ሃመር ኣብ ዝተፈላለዩ ጉዳያት ንምዝታይ ናብ ኢትዮጵያ ኬንያን ከምዝመፁ ተሓቢሩ።
ከም ገለፃ ወሃቢ ቃል ቤት ፅሕፈት ሚኒስትር ጉዳያት ወፃኢ ኣሜሪካ፤ ኣምባሳደር ማይክ ሃመር ናብ ኢትዮጵያን ኬንያን ብምምፃእ ምስ ሰብ መዚ ኢትዮጵያን ኬንያን፣ ሕብረት ኣፍሪካ፣ በይነ መንግስታት ምብራቕ ኣፍሪካን ዓለም ለኸ መሓዙትን ክዝትዩ እዮም።
እቶም ኣምባሳደር ንሓደ ሰሙን ዝኣክል ፃንሒት ከምዝህልዎም ዝተሓበረ እንትኸውን ኣብ ፃንሒቶም ድማ ተግባራውነት ውዕሊ ፕሪቶርያ ጉዳይ ተሓታትነትን ምርግጋፅ ፍትሕን ጠመተ ሂቦም ከምዝዝትዩ ድማ ተመልኪቱ ኣሎ።
ብዘይካ እዚ ኣምባሳደር ማይክ ሃመር ኣብ ሱዳን ኣጋጢሙ ብዛዕባ ዘሎ ቕልውላውን እቲ ኲናት ጠጠው ንምባል ይሳለጡ ዘለዉ ዞባውን ዓለምለኻውን ፃዕርታትን ኣመልኪቶም ክዝትዩ ከምዝኾኑ ድወት ሓቢሩ ኣሎ።

23 ነሓሰ 2015 ዓ.ም
መቐለ
ልዕሊ 2 ነጥቢ 4 ሚልዮን ተምሃሮ ናብ መኣዲ ትምህርቲ ንምኽታት ይሰርሕ ከም ዘሎ ቢሮ ትምህርቲ ትግራይ ኣፍሊጡ።
ቢሮ ትምህርቲ ትግራይ ኣብ ምጅማር ከይዲ ምምሃር ምስትምሃር ዘበነ ትምህርቲ 2016 ዓ.ም ኣመልኪቱ ንጋዜጠኛታት ኣብ ዝሃቦ መብርሂ፤ ልዕሊ 2 ነጥቢ 4 ሚልዮን ተምሃሮ ናብ መኣዲ ትምህርቲ ንምኽታት ይሰርሕ ከም ዘሎን ከይዲ ምዝገባ ተምሃሮ ድማ ካብ 25 ነሓሰ ክሳብ 12 መስከረም 2016 ዓ.ም  ከምዝሳለጥ ሓላፊ ቢሮ ትምህርቲ ትግራይ ዶክተር ኪሮስ ጉዕሽ ኣፍሊጦም።
ልዕሊ 552 ኣብያተ ትምህርቲ ትግራይ ኣብ ኢድ ወረርቲ ሓይልታት ከምዘለዎ ዝሓበሩ ዶክተር ኪሮስ ፤ ብመሰረት ውዕሊ ፕሪቶሪያ ተመዛበልቲ ወገናት ናብ መረበቶም ተመሊሶም ዝነብርሉ ኩነታት ብምፍጣር ተምሃሮ ድማ ኣብ መረበቶም ኣብ ዝርከባ ኣብያተ ትምህርቲ ክምሃሩ ከምዝስራሕ፤ንግዚኡ ግና ኣብ ዘለውዎ ከባቢ ኣብ ዝርከባ ኣብያተ ትምህርቲ ከምዝምሃሩ ወሲኾም ኣፍሊጦም።
ከይዲ ምምሃር ምስትምሃር 2016 ዓ.ም ብፅሬት ትምህርቲ ካብ ዝሓለፈ ብዝዛየደ ዝተመሓየሸ ንክካየድ ከም ዝስራሕ ዝሓበሩ ዶክተር ኪሮስ፤እዙይ ንምትግባር ድማ ብርክት ዝበሉ ኣመራርሓ መምህራን ዝተፈላለዩ ስልጠናታት ይውሃብ ከምዘሎ ገሊፆም።
ምስዚ ብተዛማዲ ኣብ ውልቀ ኣብያተ ትምህርቲ ዝረእ ዘሎ ወሰኽ ክፍሊት ትምህርቲ ስርዓት ክሕዝ መምርሒ ወፂዎ ከምዘሎን ወሰኽ ኣብ ዘርእያ ውልቀ ኣብያተ ትምህርቲ ድማ ዘየላጢ ስጉምቲ ከምዝውሰድ ኣብሪሆም።
ኣብ መወዳእታ ከይዲ ምምሃር ምስትምሃር ዘበነ ትምህርቲ 2016 ዓ.ም ዕውት ንክኾውን ንጡፍ ተሳትፎ ሕብረተሰብ  ንክህልው ፀዊዖም።

22 ነሓሰ 2015 ዓ.ም
መቐለ
በዓል ኣሸንዳ ኣብ ሃገረ ሱዳን ከተማ ሰዋኪን ብድምቀት ተባዒሉ።
ብምትሕብባር ማሕበር ተጋሩ ሱዳን ጨንፈር ሰዋኪን፣ ካብ ወፃእ ናብ ሱዳን ሸቀጥ ዝኣትወላ ናይ ወደብ ከተማ ዝኾነት ከተማ ሰዋኪን "በዓል ኣሸንዳ ንሕዉየትን ዳግመ ህንፀትን ትግራይ" ብዝብል መራሒ ሓሳብ ካብ ከተማ ፖርት ሱዳን ዝመፁ ብርክት ዝበሉ ተጋሩ ኣብ ዝተረኸብሉ ብክብ ዝበለ ኣገባብ ከምዝተብዓለ ትግራይ ሚድያ ሃውስ ፀብፂቡ ኣሎ።
ተሳተፍቲ እቲ በዓል ዝኾና ተጋሩ ነበርቲ ከተማ ሰዋኪን ባህልናን መግለፂ መንነትና ዝኾነ በዓል ኣሸንዳ እንትነኽብር ንመፃኢ ወለዶ ትግራይ ኣብ ምትሕልላፍ ብዕቱብ ክስርሐሉ ይግባእ ኢለን።
ብመሰረት ዉዕሊ ፕሪቶርያ ጉዳይ ተሓታትነትን ምምላስ ስደተኛታትን ብዘይ ወዓል ሕደር ክፍፀምን ዓለምለኸ ማሕበረሰብ ፀቕጢ ከሕድርን እዉን ፃዉዒት ከምዝቐረበ ተሓቢሩ ኣሎ።

22 ነሓሰ 2015 ዓ.ም
መቐለ
ከይዲ ምምሃር ምስትምሃር ንምምሕያሽ ዝዓለመ ስልጠና ይወሃብ ኣሎ።
ኣብ ጥዕና ኣእምሮ፣ኣብ ኣተኣላልያ ቅልውላው፣ትምህርቲ ኣብ ሓደጋ እዋንን ደገፍ ስነ-ልቦናን ዝብሉ ዛዕባታት መሰረት ተገይሩ ከይዲ ምምሃር ምስትምሃር ንምምሕያሽ ዝዓለመ ስልጠና ንኣመራርሓ ትምህርቲ ኣብ ከተማ ማይጨው ይወሃብ ኣሎ ኢሉ ድወት።
እቲ ን11 መዓልታት ዝፀንሕ ስልጠና ምስተዛዘመ ነቲ ስልጠና ዝተኸታተሉ ኣመራርሓ ኣብያተ ትምህርቲ ናብ ቦትኦም ተመሊሶም ንመምህራን ከሰልጡና መደብ ከምዘሎ እውን ተመላኺቱ፣ ይብል እቲ ሓበሬታ።

22 ነሓሰ 2015 ዓ.ም
መቐለ



ገባሪ ሰናይ ትካል ACOST ኣብ ወረዳ አሕፈሮም ማሕበራዊ ተሓታትነት፣ ኣገልግሎት ዝደልን ኣገልግሎት ዝህብን ኣካላት ብዝምልከት መድረኽ ምልላይ እናሳለጠ እዩ።
እቲ ገባሪ ሰናይ ትካል ኣብ ወረዳ አሕፈሮም ጣብያታት ደጎዝ፣ሴሮን ድብድቦን ዝሰርሕ ኮይኑ ኣብ ጥዕና፣ ትምህርቲ፣ማይን መናፅህን መሰረት ጌሩ ሕብረተሰብና ከመይ በዓል መሰልን ተጠቃማይን ይኾን ከምኡ እውን ከመይ ዝተመሓየሸ ኣገልግሎት ሕብረተሰብ ክረክብ ከም ዝግበኦን ዓሊሙ ንምስራሕ ከም ዝተለመ ኣብሪሁ፡፡
ኣብቲ ወረዳ ኣካየዲ ስራሕ እቲ ትካል ኣይተ ኣለም ከምዝበልዎ፣ እቲ ትካል ንልዕሊ ሽዱሽተ ወርሒ ዝፀንሕ እንትኾን ዝተፈላለዩ ጥምረት ማሕበራት ማለት ፅላል ስድራ፣ዝተፈላለያ ማሕበራት፣ብክብሪ ዝተሰነዩ ተጋደልትን ሲቪክ ማሕበራትን ሒዙ ኣገልግሎት ተጠቃምን ወሃብን ተመያይጦም ናብ ሓደ ነጥቢ ክመፁን ሓታታይን መላሳይን ማሕበረሰብ ክፍጠርን ከም ዝሰርሕ ገሊፆም።
ኣብቲ ዝተሳለጠ መድረኽ ኣመራርሓ መራሕቲ ሃይማኖታት ወረዳ፣ ስቪክ ማሕበራትን ኣብያተ ፅሕፈት ወረዳን ተረኺቦም፤ክብል ዝፀብፀበልና ሓበሬታን ርክብን ወረዳ አሕፈሮም እዩ።

22 ነሓሰ 2015 ዓ.ም
መቐለ

ደቂ ኣሸንዳ፣ ማእከል ወረዳ አሕፈሮም ሰራሕተኛታት መንግስቲ ንጀጋኑ ተመለስቲ ሃርበኛታት ተጋደልቲ ትግራይ ገንዘብ ሓጊዘን፡፡
ኣብቲ መድረኽ ተረኺብና ዘዘራረብናየን ደቂ አሸንዳ ከም ዝገለፀኦ ኣብ ሕሉፍ ዓማውቲ ኣብ መኸተ ደጀንነተን ንምግላፅ ዝተፈላለዩ ናውቲ ማለት ክዳን፣ ሳሙና፣ ካልሲ፣ ሞዴስን ካልኦትን ካብ በዓል አሸንዳ ብዝረኸበኦ ገንዘብ ምሕጋዘን ብምዝኽኻር፣ መቐፀልታ እቲ ዝሓለፈ ዓመት ልዕሊ16 ሽሕ ቅርሺ ዝኣከበኦ ገንዘብ ኣብ ጎኒ ዋዕሮታት ተመለስቲ ተጋደልቲ ትግራይ ምህላወን ንምግላፅ ሎሚ 21 ነሓሰ 2015 ዓ.ም ሓጊዘን።
ናብቲ ቦታ ተዓዲሞም ብምምፃእ ናይቲ ሓገዝ ኣፍልጦ ዝሃቡ ዋና አማሓዳሪ ወረዳ አሕፈሮም ኣይተ ሓየሎም ገብረፃድቃን ብወገኖም፣ ምሃብ ትዕድልቲ እዩ።
ንሕና ደቂ ትግራይ እናሃብና ንቃለስ፣ባህልና እናኽበርና ንህብ፤ ምውህሃብ ኮነ ምትሕግጋዝ ውርሻ ወለድና፣ባህሊ ዓድናን እዩ፤ እንትንህብ ስለ ዝበዝሓና አይኮነን፤ ወገንነትና ንምግላፅን ሓድነትና ንምጥንኻርን እዩ ኢሎም፡፡
ሰለዚ ነዚ ባህልና እናዓቀብክን ደኺሙና ከይበልክን ደጀንነትክን እናርአኽን ዝመፃእኽን ሕዚ እውን ትሰርሓ ዘለኽንን መርአያ ዋዕሮታትና ኢኽን ዝበሉ እቶም ዋና ኣመሓዳሪ፣ ካልኦት ኣሰርክን ክስዕባን ክስዕቡን እናፀዋዕኹ ብስም ጀጋኑ ሃርበኛታት ተጋደልትና ምስግና ይግበአክን ብምባል ሓጎሶም ገሊፆም፤ ኢሉ ዝፀብፀበልና ሓበሬታን ርክብን ወረዳ ኣሕፈሮም እዩ።

21 ነሓሰ 2015 ዓ.ም
መቐለ

4ይ ዘበን መበል 32 ስሩዕ ጉባኤ ቤት ምኽሪ ወረዳ ዓዴት 151 ሚልዮን ብር ንበጀት ዓመት 2016 ዓ.ም ኣፅዲቑ።
4ይ ዘበን መበል 32 ስሩዕ ጉባኤ ቤት ምኽሪ ወረዳ ዓዴት ኣፈፃፅማ መደብ 2015 ዓ.ም ብዕምቆት ብምርአይ ዝርዝር ኣፈፃፅማ መደባት ብምግምጋም ን2016 ዓ.ም ዝውዕል 151 ሚልዮን ብር ኣፅዲቑ።
ኣብቲ እዋን ኣፈ ጉባኤ ቤት ምኽሪ ወረዳ ዓዴት ኣይተ ዳዊት ኣባዲ ኣብ እዋን መኸተ ዝተርኣየ ውዳበን ሓድነትን ብምስጥጣም ኣብ ሕውየትን ዳግመ ህንፀትን ትግራይ ኩሉ እጃሙ ከውፊ ከምዘለዎን ህዝቢ ትግራይ ዝተቓለሰሉ ዕላማ ንፍትሕን ንምንጋስ ሰናይ ምምሕዳርን ስለዝኾነ ተደጋጋሚ ዝላዓሉ ሕቶታት እቲ ፈፃሚ ኣካል ብዘይ ዋዓል ሕደር ከስተኻኽል ከምዘለዎ ሓቢሮም።
እቶም ኣባላት ቤት ምኽሪ ኣብ ሕሉፍ ዓመታት ፅንተት ህዝብና ብሰንኪ ዕፅዋን ክባን ንዝኸፍአ መከራ ተቓሊዑ ኣብ ከቢድ ፀገም ወዲቑ ከምዘሎን ሕዚ እውን ብመሰረት ውዕሊ ፕሪቶርያ ግዝኣት ትግራይን ዝተመዛበለ ህዝብና ናብ መረበቱ ኣብ ምምላስን ፀገማት ከምኡ እውን ፀገም ባጀት ወረዳ ፣ ብፀላእቲ ዝዓነዉ መሰረተ ልምዓት ከመይ ይፀገኑ፣ መፍትሒ ጠንቂ ሰናይ ምምሕዳር፣ ኣብ ፀፅታ ዘሎ ፀገም፣ፖሊስን ፍትሕን ነቲ መደብ ተናቢብካ ኣብ ምምራሕ ከቢድ ፀገም ከምዘሎ ገሊፆም።
ብፍላይ ኢድ ብኢድ ዝተታሓዙ ገበነኛታት ኣብ ኢድ ቁፅፅር ምስ ወዓሉ ዘሎ ክትትልን ኣብ ቤት ፍርዲ ብነብሲ ቅትለት ዝተጠርጠሩ ብዋሕስ ምስዳድ ክፍተት ከምዘሎ ተገምጊሙ።
ኣብቲ እዋን ዝምልከቶም ፈፀምቲ ኣካላት ነቶም ዝተላዓሉ ሕቶታት መልሲ ሂቦም እዮም።
ዋና አማሓዳሪ ወረዳ ዓዴት አይተ አማረ ግርማይ ብወገኖም ብተደጋጋሚ ዝላዓሉ ሕቶታት ጉዳይ ፀፅታን ፀገም ምንጋስ ሰናይ ምምሕዳርን ቀፃሊ ትኹረት ብምሃብ ኣድላዪ ክትትልን ደገፍን ከምዘድልዮምን ሕቶ ህዝቢ ከይመለስካ ምሕላፍ ስለዘይካአል ቀፃሊ ክስተኻኸሉ ብምሕባር እዚ ቤት ምኽሪ ዘፅደቖ በጀት ዓመት 2016 ዓ.ም ህዝቢ ዘሳተፈ ንክኾን ትኹረት ሂብካ መደባት መንግስቲ ከምዝስራሕ ሓቢሮም።
ኣብ መወዳእታ ሽመት ኣመራርሓ ብምፅዳቕ እቲ ጉባኤ ተዛዚሙ ኢሉ ዝፀብፀበልና ሓበሬታን ርክብን ወረዳ ዓዴት እዩ።

21 ነሓሰ 2015 ዓ.ም
መቐለ

ቤት ምኽሪ ምምሕዳር ከተማ እንትጮ ልዕሊ 72 ነጥቢ 9 ሚልዮን ብር ኣፅዲቑ
ቤት ምኽሪ ምምሕዳር ከተማ እንትጮ ንመፈፀሚ መደባት 2016 ዓ/ም ዝውዕል ልዕሊ 72 ነጥቢ 9 ሚልዮን ብር ባጀት ከምዘፅደቐ ምምሕዳር እታ ከተማ ሓቢሩ።
ርክብ ህዝብን መንግስትን እቲ ወረዳ ከምዝፀብፀቦ፣ ኣባላት ቤት ምኽሪ ከተማ እንትጮ ብከንቲባ ምምሕዳር እታ ከተማ ኣይተ ተስፋይ ገብረ ወልድ ዝቐረበ ዝርዝር ኣፈፃፅማ መደባት 2015 ዓ/ም ዝገምገሙ ኮይኖም ኣብ መኸተ ዘርአናዮ ውዳበን ሓድነትን ኣብ ሕውየትን ዳግመ ህንፀትን ትግራይ ኣጠናኺርና ክንቅፅለሉ ኢና ክብሉ ብምግላፅ ባጀት ምስ አፅደቑ እቲ ዝፀደቐ ውሱን ባጀት ኣብ መዓልኡ ንክውዕል ኣባላት ቤት ምኽሪ ሓላፍነቶም ከምዝዋፅኡ ገሊፆም።
ኣብ ሕሉፍ ናይ ፅንተት ዓመታት ህዝብና ብሰንኪ ዕፅዋን ክባን ንሕሰምን መከራን ተቓሊዑ ኣብ ከቢድ ፀገም ከምዝርከብ እቶም ኣባላት ቤት ምኽሪ ከምዝገለፁን ነዚ ንምቅላል ኣመራርሓ ክሳብ ታሕተዋይ መሓውር በብዝተዋፈረሉ ዓውዲ ልዑል ርብርብ ክገብር ፀዊዖም ይብል እቲ ሓበሬታ።
እቶም ኣባላት ኣብ ኣፈፃፅማ መደባት ንዘጋጥም ሓላፍ ዘላፍ ስርዓት ቁፅፅርን ተሓታትነትን ክጠናኸር፣ ኣብ ዝርገሐ መሰረተ ልምዓትን ፅባቐ ከተማን ከምኡውን ውራ መሬት ክትትል ክግበረሉ፣ ንስደት መናእሰይ ምዕጋትን ንስራሕ ዕድል ፈጠራን ትኹረት ክግበረሉን ኣብ ስራሕቲ ፀጥታን ድሕንነትን ህዝቢ በዓል ዋና ኮይኑ እጃሙ ከበርክት ኩሉ ብሓላፍነት ክሰርሕ ኣለዎ ክብሉ ገሊፆም ኢሉ ሓበሬታ ርክብ ህዝቢ እቲ ወረዳ።

19 ነሓሰ 2015 ዓ.ም
መቐለ

ምስፍሕፋሕ ሓመድ ኣልቦ ቴክኖሎጂ ሕርሻ 
----
ማሕበር ልምዓት ትግራይ ካብ ዩኒሴፍ ብዝረኸበቶ ሓገዝ ገንዘብ ብሓመድ ኣልባ ቴክኖሎጂ ሕርሻ ኣቢልካ ቀልጢፎም ዝበፅሑ ዝተፈላለዩ ኣሕምልትን ፍረምረን ብምፍራይ ንትሕቲ 5 ዓመት ህፃናት ትግራይ ብፍላይ ካብ 6-23 ወርሒ ዕድመኦም ንዝኾኑ ዕሸላት ዝተመጣጠነ ምግቢ ክረኽቡ ብምግባር ዕብራንን ድኽዳኸን ንምቕናስን ዕብየት ኣእምሮ ክብ ንምባልን ዓሊሙ ኣብ ምስራሕ ዝርከብ ፕሮጀክት ስነ መኣዛ ተሳለጥ ኣላ።
እቲ ፕሮጀክት ኣብ ማእኸል ኢንቨስትመንት ሕርሻ ቓላሚኖ ማእኸል መሰልጠኒ ሰብ ሞያ ሕርሻን ሰሪሕኻ መርአይን ብምድላው ይሳለጥ ዘሎ እንትኸውን ኣብ ኣይናለም፣ ማይጨውን እንዳመኾንን ዝርከቡ 50 መራሕቲ ስድራ ብምስልጣንን ናብ ስራሕ ክኣትዉ ብምግባርን ዝከናወን ከምዝኾነ ማሕበር ልምዓት ትግራይ ኣፍሊጣ።
ፕሮጀክት ሓመድ ኣልባ ቴክኖሎጂ ሕርሻ ዋይ ቢ ሃይድሮፎኒክ ፋርሚንግ ብዝተብሃለ ትካል ቴክኒካዊ ስራሕቲ ዝሳለጥ ኮይኑ ዩኒቨርሲቲ መቐለ ድማ ኣብ ሕብረተሰብ ዘምፅኦ ለውጢ መሰረት ዝገበረ መፅናዕቲ ዘካይድ ይኸውን።
እቲ ፕሮጀክት ብሕፅረት ምግቢ ዝሳቐዩ ህፃናት ትግራይ፤ ዓለም ለኸ መምዘኒ ኣመጋግባን ስነ-መዓዛን ዘማልኡ ኣሕምልትን ፍረምረን ኣብ ከባቢኻ ብቕልጡፍ ብምፍራይ ዕብራን፣ድኽዳኸን ዝሕታለ ኣእምሮን ብምቕናስ ጥዕንኡ ዝተሓለየ ዜጋ ንምፍራይ ዕዙዝ ግደ ከምዘለዎ ይእመን ኢሉ ኣሎ መርበብ ሓበሬታ ማሕበር ልምዓት ትግራይ።

18 ነሓሰ 2015 ዓ.ም
መቐለ

ኣብ ሸውዓተ ሕጉም ቤት ትምህርቲ ክህነፅ እዩ
ንመቐይሮ ፖለቲካዊ ህላወ ደቂ ትግራይ ዘበረኸትን ልዑል ወተሃደራዊ ዓወት ደቂ ትግራይ ኣብ ዝተሓፈሰላን ሸውዓተ ሕጉም ቤት ትምህርቲ ንምህናፅ እምነ ኩርናዕ ምቅማጡ ኤፍ ኤም መቐለ ፀብፂቡ ኣሎ።
እምነ ኩርናዕ ዝተቐመጠሉ ቤት ትምህርቲ ካብ ባንኪ ዓለም ብዝተረኸበ ሓገዝ ብምትሕብባር ቤት ፅሕፈት ፕሮጀክታት ውድብ ሕቡራት ሃገራትን (UNOPS) ቢሮ ትምህርቲ ክልል ትግራይን ከምዝህነፅ እዩ ተሓቢሩ ዘሎ።
ነቲ እምነ ሰረት ላዕለዋይ መሪሒነት መንግስቲ ትግራይ ፕሮፌሰር ክንደያ ገ/ሂወትን ተወካሊ ትካል ዮኤን ኦፕስ ኣይተ ሚኬአለ ሓዱሽን ዘንበሩ ኮይኖም ህንፀት እዞም ትካላት ክቀላጠፍ ግዝያዊ ምምሕዳር ትግራይ ኣድላይ ደገፍ ከምዝገብር እውን ፕሮፌሰር ክንደያ ገ/ሂወት ከምዝሓበሩ ተገሊፁ ኣሎ።

18 ነሓሰ 2015
መቐለ

"ህዝብታት ትግራይን ኦሮሞን ብሓባር ንቃለሰሉ መድረኽ በፂሕና" ተወከልቲ ክልል ኦሮምያ
ህዝብታት ትግራይን ኦሮሞን ምሕዝነቶም ንምጥንኻር ኣብ በዓል ኣሸንዳ ዝተረኸቡ ኣባ ገዳታትን ተወከልቲ መንግስቲ ክልል ኦሮሚያን ንዳግመ ሕውየት ትግራይ ዝውዕል ሓገዝ 10 ሚሊየን ብር ብምብርካት፣ ኣብቲ ኣብ ባሎኒ ስታድየም መቐለ ብድምቀት ዝተኸበረ በዓል ኣሸንዳ_ማርያ_ዓይኒ ዋሪ ዝተረኸቡ እቶም ተወከልቲ መንግስቲ ክልል ኦሮምያን ኣባገዳን ኣብ ዘመሓላለፍዎ መልእኽቲ፣ በዓል ኣሸንዳ ብህዝቢ ትግራይ ልዑል ክብሪ ስለዝወሃቦ ነዚ በዓል ክብሪ ሂብና ከም በዓል ህዝቢ ኦሮሞ ቆፂርና ህዝቢ ኦሮሞ ወኪልና ምሳኹም ንምብዓል ኣብዚ ምርካብና ልዑል ፍናን ተሰሚዑና ኣሎ ኢሎም።
ኣሸንዳ ተምሳሌት ሰላም እዩ ዝበሉ እዞም ኣባገዳ፣ ህዝቢ ኦሮምያን ትግራይን ንሓድነት ዘይደራደሩ ምዃኖምን ኣብ ዝሓለፉ ፈተንቲ እዋናት እውን ተኸኣኢሎምን ተኸባቢሮምን ከምዝነብሩ ዘብርሁ እቶም ተወከልቲ ክልል ኦሮምያ፣ንቐፃሊ እውን እዚ ሓድነት ተጠናኺሩ ከምዝቕፅልን ብምሕባር ንዳግመ ሕውየት ትግራይ ዝውዕል ሓገዝ 10 ሚሊዮን ብር ኣበርኪቶም ኣለዉ።
ኣብ መወዳእታ ህዝብታት ትግራይን ኦሮምያን ንናፅነት፣ ሰላም ማዕርነታዊ ሓድነትን ዘመናት ዘቑፀረ ናይ ቃልሲ ምሕዝነት ዘለዎምን ብቃልሲ ዝተኣሳሰረ ዝምድና ዝወነኑ ህዝብታት እዮም ዝበሉ እቶም ተወከልቲ ህዝብን መንግስትል ኦሮምያ፣ ኣብዚ ተምሳሌት፣ ናፅነት ማዕርነትን ሰላምን ርክባት ንምሕዳስ ዝያዳ ኣብ ንሰጣጠመሉ ንቕድሚት ዘጋጥሙና ሓባራዊ ማሕልኻታት ብሓባራዊ ቃልስና ንምስጋር ቃልና እነሐድሰሉ መድረኽ እዩ ክብሉ ብታሕጓስ ገሊፆም።

17 ነሓሰ 2015 ዓ.ም
መቐለ

ኣብ ወረዳ ኣሕፈሮም ከተማ ድብድቦ በዓል ኣሸንዳ ይኽበር ኣሎ
ኣብቲ ''ኣሸንዳና ንልምዓት፣ንዳግም ሕውየትን ህንፀትን ትግራይና'' ብዝብል መሪሕ ሓሳብ ኣብ ወረዳ ኣሕፈሮም ከተማ ድብድቦ ብድምቀት እንትኽበር ብርክት ዝበላ ደቂ ኣሸንዳ፣ነበርቲ እቲ ከባብን ኣመራርሓ እታ ወረዳን ተረኺቦም ኣለዉ።
ኣብቲ እዋን ዋና ኣማሓዳሪ ወረዳ ኣሕፈሮም ኣይተ ሓየሎም ገብረፃድቃን ከምዝበልዎ፣ደመኛታት ፀላእቲ ፤ ከም ህዝቢ ትግራይ ካብ ገፅ መሬት መሊእና ክንጠፍእ ዝከኣሎም ኩሉ እኳ እንተገበሩ ህዝቢ ወረዳ ኣሕፈሮም ከም ኩሉ ህዝቢ ህልውንኡ ንምውሓስ ተቃሊሱን ኣቃሊሱን መስዋእቲ እውን ከፊሉን ኢዩ።
ሕዚ ድማ በቲ ተረኺቡ ዘሎ ጭላንጭል ሰላም ንቀፃሊ ድማ ባህሉ ብምዕቃብ ግዝኣታዊ መሬትና ክሳብ ዝምለስ ፣ ጀኖሳይድ ዝፈፀሙልና ገበነኛታት ናብ ሕጊ ክሳብ ዝቐርቡን ሰላማዊ ቃልሱ እናጠናኸረ ኣብ ዳግም ሕውየትን ህንፀትን ትግራይ ክንረባረብ ኣለና ኢሎም።
ኣብቲ በዓል ዝተረኸባ ደቂ ኣሸንዳን ኣመራርሓ ማሕበር ደቂ ኣንስትዮ እታ ወረዳ ናይ ሎሚዘበን ኣሸንዳ ድሕሪ መሪር ናይ ክልተ ዓመት ቃልሲ ህዝቢ ትግራይ ዝተረኸበ ሃዋህው ሰላም መሰረት ጌርና ባህልና ብምዕቃብን ተስፋ ሰላም ሰኒቅና ንዳግም ሕውየትን ህንፀትን ትግራይና ንምብራኽ ነኽብሮ ዘለና በዓል እዩ ኢለን፡፡ 
ስለዚ ደቂ ኣነስትዮ ትግራይ ኣብ መኸተ እቲ ገጢሙና ዝነበረ ጀኖሳይዳዊ ኲናት ንምምካት ዘርኣየኦ ቃልሲን መስተንክራዊ ፅንዓትን ኣብ ምዕቃብን ምልላይን ባህሊ ትግራይ ሓድነትን ብምጥንኻርን ክደግመኦ ከም ዝግባእ ሓቢረን ክብል ዝፀብፀበ ርክብ ህዝብን መንግስትን ወረዳ ኣሕፈሮም እዩ።

17 ነሓሰ 2015 ዓ.ም
መቐለ

ዳግመ ሕውየትን ህንፀትን ትግራይ ዝረጋገፀ ብዋናነት ብደቃ እዩ-- ፕረዝደንት ጌታቸው ረዳ
"ሎሚ መግለፂ መንነት ህዝቢ ትግራይ ዝኾነ ዓብይ በዓል ነኽብር ኣለና ፥ እነኽብሮ ዘለና በዓል አሸንዳ አብ ዝተሓዋወሰ ስምዒት ኮይንና እንተኾነ ፥ ዳግመ ሕውየትን ህንፀትን ትግራይ ኣብ ምርግጋፅ ግደ ደቃ ዓብይ ሙኻኑ እነመስክረሉ እውን እዩ ኢሎም።
ፕረዝደንት ጊዝያዊ ምምሕዳር ትግራይ አይተ ጌታቸው ነዚ ዝበሉ ብዋይቲ ዋይ ኮንስትራክሽን ዝተብሃለ ቢዝነስ ግሩፕ ተጀማሩ ጠጠው ኢሉ ዝፀነሐ ገዛና ሪል ስቴት ዝተብሃለ መንበሪ አባይቲ አብ ከተማ መቐለ ስርሑ ንምጅማር ብዕሊ አብ ዝተጀመረሉ እዋን እዩ።
ዳግመ ሕውየትን ህንፀትን ትግራይ ዝረጋገፀ ብዋናነት ብደቃ እዩ ዝበሉ ኣይተ ጌታቸው ኩሉ በብ ዝወፈርሉ ኣብ ዳግምመ ህንፀት እጃሙ ከወፊ ይግባ ኢሎም" ኢሉ ድወት።

16 ነሓሰ 2015 ዓ.ም
መቐለ

ትካል ገባሪ ሰናይ እመሆይ ፀጋ ግርማይ ንተመዛበልቲ ደቂ ኣሸንዳ ክዳውንትን ካልኦትን ኣበርኪቱ
ትካል ገባሪ ሰናይ እመሆይ ፀጋ ግርማይ ከምዝገለፆ ካብ ዞባ ምዕራብ ትግራይ ተመዛቢለን ኣብ ከተማ ዓብይ ዓዲ ተዓቚበን ዝርከባ ደቂ ኣንስትዮ ካብ መረበተንን ስድርአንን ርሒቐን በዓል ኣሸንዳ እንተኽብራ ክስመዐን ዝኽእል ስምዒት ከቢድ ብምዃኑ ከየስተማስላ መእታን ከም ክዳን፣ሰኣኒን ካልኦት መጋየፅታትን ተበርኪቱለን ኣሎ።
ኣካያዲት ስራሕ እቲ ትካል እመሆይ ፀጋ ግርማይ ኣብ መዓልቲ ኣሸንዳ ምስ ጉዳያት ኮሙዩኒኬሽን ትግራይ ኣብ ዝነበረን ሓፂር ፃንሒት ከም ዝበለኦ፣እቲ ትካል ንልዕሊ 750 ተመዛበልቲ እናመገበን እናሓብሐበን ከምዝርከብ ብምሕባር ቆልዑ ኣሸንዳ ካብ ዝፈትወኦን ዝዓበያሉን መረበተን ዞባ ምዕራብ ትግራይ ተመዛቢለን ኣብ መዕቆቢ ተመዛበልቲ ዓብይ ዓዲ የፅልላ ክሳብ ዝሃለወ እቲ ትካል፣ ከይስመዐን ኢሉ ካብትን ካብትን ኢሉ ብዝኣከቦ ገንዘብ ከም ክዳን፣ሰኣኒን ካልኦት መጋየፅታትን ብምዕዳግ ንመውዐሊ ኣሸንዳ ዝኸውን ንተን ቆልዑ ኣሸንዳ ተበርኪቱለን ኣሎ።
ኣብ ዓብይ ዓዲ ዝርከብ መዕቆቢ ተመዛበልቲ ትካል ገባሪ ሰናይ እመሆይ ፀጋ ግርማይ ንተመዛበልቲ ዝውዕል ዝብላዕ፣ዝስተ፣መፅለሊ ኬንዳን ካልኦትን ናውትን ብሰንኪ ዘጋጠመ ሓደጋ ውሕጅ ዕንወት ኣጋጢሙዎ ምንባሩ ይዝከር።

16 ነሓሰ 2015 ዓ.ም
መቐለ

በዓል ኣሸንዳ ኣብ ከተማ ዓብይ ዓዲ ብድምቀት ይኽበር ኣሎ።
ኣብቲ በዓል ዝተረኸቡ ተወካሊ ግዚያዊ መንግስቲ ትግራይ ፕሮፌሰር ክንደያ ገብረ ሂወት፣ ኣሸንዳ ምስ ሃይማኖትን ባህልን ዝተትሓሐዘ ምዃኑ ድሕሪ ምዝኽኻር፣በዓል ኣሸንዳ ንኢኮኖሚን ማሕበራውን ረብሓ ክነውዕሎ ይግባእ ኢሎም።
ምክትል ሓላፊት ቢሮ ባህልን ቱሪዝምን ወይዘሮ ዘነቡ ሓለፎም ብወገነን በዓል ኣሸንዳ ባህልን ትውፊትን ህዝቢ ትግራይ ዓቂቡ ንዘመናት ካብ ዝኸበሩ በዓላት ሓደ እዩ ምስ በላ፣ ኣብ እዋን ኣሸንዳ ደቂ ኣንስትዮ ብናፅነት ዘኽብራሉ በዓል ኮይኑ ኣብ ዝሓለፉ ዓመታት ብድምቀት ብምብዓሉ ኢኮኖሚያዉን ማሕበራውን ረብሓታት ከምዝተረኸበሉ ዘዘኻኸራ እተን ሓላፊት፣ ኮይኑ ግና ኣብ ዝሓለፉ ሰለስተ ዓመታት ብሰንኪ ሕማም ኮሮናን ኣብ ትግራይ ዝተኻየደ ኩናትን በዓል ኣሸንዳ ብዘይ ምኽባሩ ካብቲ በዓል ክርከብ ዝግበኦ ከስብታት እውን ክርከብ ከምዘይከኣለ ኣብሪሀን።
ኣስዒበን ሎሚ ዝበዓል ዘሎ በዓል ኣሸንዳ ኣብ ኣንፃራዊ ሰላም ኮይንና እነብዕሎ ዘለና በዓል ኮይኑ ሐዚ እዉን ዝተመዛበሉ ወገናትና ናብ በትኦም ክምለሱ፣ ገበነኛታት ፍርዶም ክረኽብ፣ ዝተበደለ ህዝብና ክከሓሰ፣ ስዉኣትና ብልምዓት ክድበሱን ዝተበደላን ዝተደፈራን ደቂ ኣንስትዮ እናዘከርና እነብዕሎ በዓል ምዃኑ ገሊፀን እየን ወይዘሮ ዘነቡ።
ከንቲባ ከተማ ዓብዪ ኣይተ ኣታኽልቲ ፀጋይ ብግደኦም፣ ኣብ ዝሓለፋ ሰለስተ ዓመታት በዓል ኣሸንዳ ብሰንኪ ልፍንታውያን ወረርቲ በዓል ኣሸንዳ ከምዘይተኸበረ፣ብፍላይ ኣብቲ ዝሓለፈ ዓመታት ኣብ ልዕሊ ደቂ ኣንስትዮ ዝለዓለ ፀገም ከምዝበፅሐ ብምዝኽኻር ሕዚ ግና ሳላ ብመስዋእቲ ደቂ ህዝቢ ኣንፃራዊ ሰላም ዝተረኸበ ብውሱን ዋላ ይኹን ተኣኻኺብና ንምብዓል በቒዕና ኣለና ኢሎም።

16 ነሓሰ 2015 ዓ.ም
መቐለ

በዓል ኣሸንዳ ምኽንያት ብምግባር ዝተውሃበ መግለፂ ግዝያዊ ምምሕዳር ትግራይ
ቅድሚ ኩሉን ልዕሊ ኩሉን ደቂ ኣንስትዮ ትግራይ ነዚ ኩሉ ሓሳረ መከራ፣ ግፍዒ፣ በደልን ክሕደትን ብፅንዓት መክትክን፣ ተቓልስክንን ኣቃልስክንን ነዚ መግለፂ ክብርኽንን መንነትክን ዝኾነ ክቡር በዓል እንኳዕ ኣብፅሓክን ክንብል ንፈቱ።
ኣሸንዳ፣ ማርያን ዓይኒ ዋሪን ምልክት ነፃነት፣ ተምሳሌት ማዕርነት፣ ሕብረትን ሓድነትን ደቂ ኣንስትዮ ኮይኑ ክብርታትን ሕላገትን ትግራይ ካብ ውሉድ ናብ ወለዶ እናተሰጋገረ ኣብ ምኻድ ናይ ባዕሉ እጃም እናተዋፅአ መፂኡን ኣሎን።
ኣብ ዝሓለፉ ዓመታት ግን ኣብ ልዕሊ ህልውናና ብዝተኣወጀ ኩናት ምኽንያት ደቂ ኣንስትዮ ትግራይ ከምዚኦም ዝበለሉ በዓላትን ሓጎስን ደስታን ክተኽብራን ክተብዕላንስ ይትረፍ መሬት ብብርሃና ፀልሚታትን፣ ደጊምካ ክተዘንትዎም ኣመና ዝኸብዱ ግፍዕታት ክበፅሐክን ተገይሩ እዩ።
ሳላ ፀኒዕኽን ዝተቓለስክንም ዘቃለስክን ግን እንተውሓደ ነዚ ሕዚ በፂሕናዮ ዘለና ብርኪ ንምብፃሕ መተካእታ ዘይብሉ ዕማም ፈፂምክን ኢኺን፤ ህዝብን ግዝያዊ ምምሕዳርን ትግራይ እውን ብኣኽን ሕቡናት እዮም።
እዚ በዓል እንትነኽብርን እንትንዝክርን ንመስሪሕ ሰላም ብምጥንኻር ሕቶታትን ድልየታትን ህዝቢ ትግራይ ብሰላማዊ ፖለቲካዊ ቃልሲ ንምምላስ ኣብ ዝግበር ቃልሲ ሎሚ እውን ከም ትማሊ ብፅንዓት ከም እትቃለሳ እምነትና ልዑል እዩ።
እቲ ኩነታት ኣዝዩ ከቢድ ብምዃኑ ተመዛበልቲ ወገናትና ኣብ ኣዝዩ ሕማቕ ናብራ ኣብ ዝርከብሉ፣ ኣብ ትሕቲ ዕጡቓት ኣምሓራን ሰራዊት ኤርትራን ዝርከብ ህዝብና ሕዚ እውን ማእለያ ዘይብሎም ግፍዕታት እናተፈፀመሉ፣ ብኣማእቲ ኣሽሓት ዝቑፀር ህዝብና ድማ ብሓለምጊ ጥምየት እናተገረፈ ይርከብ።
ደቂ ኣንስትዮ ትግራይ ነዚ ከቢድ ኩነታት ተፃዊርክን በዓል ኣሸንዳ፣ ማርያን ዓይኒ ዋሪን እንትተኽብራ መንፈሳዊ ጥንካረኽን ክንደየናይ ሓያልን ልዑልን ከምዝኾነ ዘረጋግፅ እዩ።
ግዝያዊ ምምሕዳር ትግራይ ሕቶታትና ብሰላማዊ ፖለቲካዊ ቃልሲ ንምምላስ ህልኽካ ዘወድእ ቃልሲ እናካየደ እንትኾን ሕዚ እውን ተመዛበልቲ ወገናትና ናብ መረቤቶም ንክምለሱ፣ ኣብ መሬት ትግራይ ዝርከቡ ዕጡቓት ኣምሓራን ሰራዊት ኤርትራን ካብ ትግራይ ጠቒሊሎም ንክወፅኡ፣ ዝተቛረፀ ሰብኣዊ ሓገዝ ንክጅመር፣ ገበነኛታት ብሕጊ ንክሕተቱ ንምግባር ዘይተሓለለ ቃልሲ ከምዝገብር በዚ ኣጋጣሚ ክገልፅ ይፈቱ።
ርሑስ በዓል ኣሸንዳ!!

ትግራይ
15 ነሓሰ 2015ዓ.ም
መቐለ

ባህሊ ሕላገት መንነት ሓደ ህዝቢ እዩ- ሙሁራት
ዝኾነ ህዝቢ ናይ ምንባሩን ዘይምንባሩን ትርጉም ዝግለፅ ኣብ ታሪኽ፣ባህሊ፣ትውፊት፣ቋንቋ፣ፅሑፋዊን ስነ- ቓላዉን ሃፍትታቱ ዝተመስረተ ከምዝኾነ፣ነዚ እዉን እዩ ህልዉና ሓደ ህዝቢ ዝጠፍእ መግለፂ መንነታዊ ህልዉኑኡ ዝኾኑ ባህሉ ፣ታሪኻዊ ፣መንፈሳዊን ሃይማኖታዊን ሓድግታቱ እንትጠፍኡ እዮም ዝበሉ ኣብ ባህሊ ፥ ቋንቋን ስነ ጽሑፉን መጽናዕቲ ዘካየዱ ምሁራት ምስ ቴሌቪዥን ትግራይ ኣብ ዝነበሮም ፃንሒት ዝበሉዎ እዩ።
ህዝቢ ትግራይ እዉን ከም ሓደ ክፋል ማሕበረሰብ ዓለም መሰረት ምሽጥር ህልዉንኡ ዝገልፁ ቁሳዊ፣ መንፈሳዊ ሓድግታቱን እምነታቱን ካብ ትዉልዲ ናብ ትዉልዲ ንምስግጋርን ህልዉንኡ ንምቕፃልን እዩ ንመዋእሉ መስዋእቲ ዝኸፈለን ክሳብ ሐዚ ዉን ዝኸፍል ዘሎን ይብሉ።
ባዓል ኣሸንዳ ካብቶም ህዝቢ ትግራይ ዝልለየሎም ዓበይቲ ባዓላት ሓደ ኾይኑ ናይ ባዕሉ ክብርታታ ከም ዘለዉዎ ዝገለፁ ኣብ ዩኒቨርሲቲ ኣክሱም ምሁር ባህልን ስነ-ፅሑፍን መዝገበ ገብረሚካኤል ብደቂ ኣነስትዮ ዝኸውን ፍሉይ መልክዕን ሃፍትን ህዝቢ ትግራይ ምዃኑ ብሰነ ቃላውን ያታዊን ጥራሕ ዝግለፅ ዘይኮነስ ዝተፈላለዩ ተመራመርቲ ኣብቲ ዓውዲ ብዘካየድዎ መፅናዕትን ክሳብ ሐዚ ብዝተረኸቡ ዉፅኢት ስነ ዃዕትን ዉን ከም ዝተረጋገፀ ዮም ምሁራዊ ሓሳቦም ምግላፆም ተሓቢሩ ኣሎ።
ስለዝኾነ ድማ ኣሸንዳ 2015 ዓ/ም ደቂ ኣሸንዳ እንተኽብራን ነቲ ባዓል ኣመልኪቶም ዝሰናድኡ ዝተፈላላዩ ትሕዝቶ ዘለዎም መድረኻትን ንህልዊ ኩነታት ህዝቢ ትግራይ ብዝገልፅ መልክዑ ክኸዉን ከም ዘለዎ ምሁራዊ ሓሳቦም የቕርቡ።
እዚ በዓል ኣብ መላእ ትግራይ ብዝተፈለየ ድምቀትን ክወናን ኣሸንዳ፣ ማርያ፣ዓይኒ ዋርን ካልኦትን ብዝብሉ ስያመታት ከም ዝኽብር ዝገለፁ ዶክተር ዳኒኤል ተኹሉን ዶክተር ትካቦ ገብረስላሴን ትውፊታትን ባህልን ህዝቢ ትግራይ ምስ ተፈጥራዊ ፅባቐን ፀጋታትን ሓቚፉ ዝሓዘ ስለዝኾነ ስነ-ልቦና ህዝቢ ብሓፈሻ ስነ ልቦና ደቂ ኣነስትዮ ድማ ብፍላይ ኣብ ምሕዋይ ዘለዎ ግደ ዕዙዝ ስለ ዝኾነ ወቂቡን ደሚቑን ክሓልፍ ናይ ኩሉ ምርብራብ ከም ዘድሊ ዉን ኣስሚሮም።

15 ነሓሰ 2015 ዓ.ም
መቐለ

ኣብ ምንቕቓሕ ቱሪዝም ትግራይ ዘድሃበ መድረኽ ዘተ እናተኻየደ እዩ
ኣብቲ ብሚኒስተር ቱሪዝም ፌደሪኢን ቢሮ ባህልን ቱሪዝምን ትግራይ ኣብ ሕውየት ቱሪዝም ትግራይ ዘድሃበ መድረኽ ዘተ ዝተረኸቡ ሓላፊ ቢሮ ባህልን ቱሪዝምን ትግራይ ዶክተር ኣፅብሃ ገብረእግዚኣብሄርን፣ነቶም ተሳተፍቲ እንኳዕ ድሓን መፃእኹም ድሕሪ ምባል፣ብዋናነት እቲ መድረኽ፣ ቱሪዝም ትግራይ ንምንቕቓሕን ዝዓነዉ መስሕባት ቱሪዝም መሊስካ ንምህናፅን ዝዓለመ ምዃኑ ብምብራህ ናብ ትግራይ ብርክት ዝበሉ በፃሕቲ ዓዲ ንክመፁ ዘኽእል ስራሕ ብምጥንኻር ብዝለዓለ ሓላፍነትን ተወፋይነትን ምትዕፅፃፍ ከም ዘድሊ ሓቢሮም።
ሚኒስተር ዲኤታ ቱሪዝም ዶክተር ስለሺ ግርማ ብግደኦም፣ ትግራይ ማእኸል ስልጣነ ምዃና ብምዝኽኻር ድሕሪ ናይ ክልተ ዓመት ደማዊ ኵናት ብዝተረኸበ ኣንፃራዊ ሰላም ሎሚ ንምርካብ እንኳዕ ኣብቀዐና ምስ በሉ፣ ኣብዚ ስልጠና ዝተረኸብኩም ኩሉኹም ኣብ ሕውየት ቱሪዝም ትግራይ ዓብይ ኣበርክቶ ከምዘለዎም እምነቶም ብምግላፅ ኣብ ቱሪዝም ትግራይ ብርክት ዝበሉ ዕማማት ንምፍፃም መደብ ተታሒዙ ከምዝስራሕ ገሊፆም።
ሰላምን ቱሪዝምን ዝተኣሳሰሩ ብምዃኖም ሕዚ ኣብ ትግራይ ተፈጢሩ ዘሎ ጭላንጭል ሰላም መሰረት ብምግባር ዳግመ ሕውየት ምንቅስቓስ ቱሪዝም ምስራሕ ከምዘድሊ እውን ርክብ ህዝብን ኮሙዩኒኬሽንን ፈፃሚትን ሚንስትር ቱሪዝም ኣይተ ኣለማዮ ጌታቸው ኣብሪሆም እዮም።
ኣብቲ መድረኽ ልዕሊ 400 ተሳተፍቲ ዝተረኸቡ ኮይኑ ኣብ ትግራይ ብዝተፈፀመ ኲናት ብርክት ዝበሉ ከም ኣብያተ ክርስትያናት፣መሳጊድን ዝመሳሰሉን መስሕባት ቱሪዝም ዝለዓለ ጉድኣት ከም ዝበፅሖምን ነዚኦም ንምሕዋይ ተሓሳቢ ዝገበረ ምንቅስቓስ ቱሪዝም ከም ዘድሊ ድማ ተገሊፁ ኣሎ።
መጋቤ ብርሃን ተኽሉ ካብቶም ተሳተፍቲ ሓደ ኮይኖም፣ እቲ ንልዕሊ ኣርባዕተ ዓመታት ኣብ ሓደጋ ወዲቑ ዘሎ ቱሪዝም ትግራይ ናብ ንቡር ንምምላስ ግደ ዝተፈላለዩ ማሕበረሰብ ወሳኒ ምዃኑ ሓቢሮም።
ኣብቲ መድረኽ በዓል መዚ ሓድግታት ኢትዮጵያ፣ ካልኦት ሰብ መዝን ሓለፍትን ስራሕን፣ ካብ ኩለን ከተማታትን ወረዳታትን ትግራይ ዝመፁ ሰብ ሞያ ባህልን ቱሪዝምን፣ መራሕቲ በፃሕቲ ዓዲ፣ ሰብ ዋና ሆቴላት፣ ወነንቲ ሓድግታት፣ ጎብነይቲ ትካላት፣ መራሕቲ ኩሎም ሃይማኖታትን ካልኦት መድረግቲ ኣካላትን ተረኺቦም እዮም።

12 ነሓሰ 2015 ዓ.ም
መቐለ

ወፍሪ ምትካል ፈልሲ ይሳለጥ ኣሎ
እቲ ዝሳለጥ ዘሎ ምትካል ፈልሲ ኣብ ዞባ ደቡብ ትግራይ እንትትኾን፣ ኣብቲ ዞባ 14 ወረዳታት ምህላወንን ብዘይካ ኣብ ትሕቲ ፀላኢ ዝርከባ 5 ወረዳታት ኣብተን ካብ ፀላኢ ሓራ ዝኾና 9 ወረዳታት እቲ ምትካል ፈልሲ ይሳለጥ ከምዘሎ ሓላፊ ምልዕዓልን ምውዳብን ህዝቢ ዞባ ደቡብ ትግራይ ኣይተ ዳኒኤል ሓጎስ ከም ዝሓበሩ ወይን ገሊፁ ኣሎ።
ሕብረተሰብና ንልዕሊ 30 ዓመት እናተኸለን እናተኸናኸነን ዘፅነሖም ኣግራባት ብሰንኪ ወረርትን ሰብ ሰራሕ ፀገማትን ይበርሱ ብምህላዎም ነዚ ብዳግመ ግረባ ብምሕዋይን ቐፃሊ ሓለዋን ክንክንን ብምክያድን ሚዛን ከባቢ ኣየር ናብ ንቡር ኩነታት ንምምላስ ዝዓለመ ወፍሪ ምዃኑ ከም ዘረድኡ እውን ወይን ወሲኹ ሓቢሩ።
ሓላፊ ዘፈር ቁጠባ ወረዳ እንዳ መኾኒ ኣይተ ፅጋቡ ታደሰ ብወገኖም ኣብ 13 መፋስስ እታ ወረዳ፤ ሰራሕተኛታት ኣብያተ ዕዮ ወረዳን ዞባን፣ ኣካላት ፀጥታ፣ ሰራሕተኛታት ፋብሪካ ቢራ ራያን ነበርቲ ወረዳ እንዳ መኾንን ኣብቲ ምትካል ፈልሲ ይሳተፉ ከምዘለዉ ምግላፆም እቲ ሓበሬታ ኣመልኪቱ እዩ።
ኣብቲ ወፍሪ ምትካል ፈልሲ ዝተረኸቡ ወገናት ብግደኦም፣ “እቲ እነሳልጦ ዘለና ምትካል ፈልሲ ኣካል ሕውየት ትግራይ እዩ፤ ኣብ ምትካል ፈልሲ ዘርአናዮ ወነ ኣብ ምክንኻን እቶም ፈልስታት እውን ብንቕሓት ክንሰርሕ ኢና” ከም ዝበሉዎ እውን ወይን ጠቒሱ።

12 ነሓሰ 2015 ዓ.ም
መቐለ

"ህዝበይ እናጠመየ ኣነ ኣይእንገድን" ወኪላትን ተሳተፍትን ተጓዓዚ ኤግዚብሽንን ባዛርን
ኣብ ከተማ ዓብይዓዲ ዝቐነዩ ወኪላትን ተሳተፍትን ተጓዓዚ ኤግዚብሽንን ባዛርን ንእንዶት ምሳሕ ሓሲቦምዎ ዝነበሩ ወፃኢ ኣብ ትካል ምግባረ ሰናይ እምሆይ ፀጋ ግርማይ ንዝምገቡ ፅጉማት ተመዛበልቲ ክዉዕል ከምዝገበርዎ ተሓቢሩ።
እቲ ነቶም ኣብ ከቢድ ፀገም ዝርከቡ ተመዛበልቲ ዝተገበረ ሓገዝ ልዕሊ 100 ሽሕ ብርን ኢሉዉን ልዕሊ 10 ሽሕ ብር ዝግመት ሳሙናን ካልኦት ናውትን ኾይኑ፤ እንግዶት ተሪፉ ዝጠመየ ዜጋና ንዓንግል ብዝብል ተበግሶ ዝተገበረ ሓገዝ ምዃኑ ኣተሓባባሪ እቲ ተንቀሳቓሲ ኤግዚብሽን ኣይተ ቶማስ ዋሲሁን ከም ዝሓበሩ ድወት ፀብፂቡ ኣሎ።
እቶም ተመዛበልቲ ዘለውዎ ዘሐዝን መነባብሮ መርኣያ እቲ ከቢድ ዓፀባ ህዝቢ ትግራይ ብምዃኑ ኹሉ በቢዓቕሙ ክሕግዝ ከም ዘለዎ ኣይተ ቶማስ ምሕባሮም እውን ተመልኪቱ ኣሎ።
እቲ ሓገዝ ብኢድ ኣተሓባባሪ ንግድን ዘፈር ማሕበራትን ከተማ ዓብይዓዲ ኣይተ ኣብርሃ ወልደትንሳኤ ንትካል ምግባረ ሰናይ እሞሆይ ፀጋ ከምዝተረከበ ዝገለፀ እቲ ሓበሬታ፣ ከንቲባ ከተማ ዓብይ ዓዲ ኣይተ ኣታኽልቲ ፀጋይ እቶም ተመዛበልቲ ኣብ ዘሐዝን ኹነታት ስለዘለዉ ካልኦት ውን ኣሰር እዞም ሓገዝቲ ብምስዓብ ህዝቦም ከድሕኑ ይግባእ ከም ዝበሉ እውን ተገሊፁ እዩ።
ነቲ ብ"ውሑስ ሃገራዊ ሰላም ንዳግመ ህነፀት ትግራይ ፍሉይ ተጓዓዚ ኤግዚብሽን" ዝተገበረሎም ሓገዝ ዘመስገኑ ተመዛበልትን መዕቖቢቶም እምሆይ ፀጋ ግርማይን ዘለውሉ ከቢድ ኹለመዳያዊ ፀገም ንምፍታሕ ዝኸኣለ ኹሉ ክሕግዞም ፀዊዐን ከም ፀብፃብ ድወት።

12 ነሓሰ 2015 ዓ.ም
መቐለ

ኣሽንዳ 2015 ዓ.ም ኣብ ወፃእን ውሽጢ ዓድን ብዝተፈላለዩ ምድላዋት ከም ዝኽበር ቢሮ ባህልን ቱሪዝምን ትግራይ ሓቢሩ።
ኣሸንዳ_ማርያ_ዓይኒ_ዋሪ 2015 ዓ.ም ኣመልኪቶም ሓላፊ ቢሮ ባህልን ቱሪዝምን ትግራይ ዶክተር ኣፅበሃ ገብረእግኣብሄር ከም ዝሓበርዎ፣ እቲ በዓል ኣብ ወፃእን ውሽጢ ዓድን ብዝተፈላለዩ ምድላዋት ከም ዝኽበርን ነዙይ ድማ መርሃ ግብሪ ወፂኡ ይርከብ ኢሎም።
በዚ መሰረት 13 ነሓሰ ሓበራዊ በዓል ዲያስፖራ ፍሉይ ምድላው ባዓል ኣሽንዳ፣ ማርያ፣ ዓይኒ ዋሪን ቀጥታ ፈነወ ካብ ሆቴል ኘላኔት ከምዝፎኖ፣ 15 ነሓሰ ምርኢት ጎደናን ምብራህ ጥዋፍን ዝኽረ ኩሎም ሰማአታት ከምዝካየድ፣ ካብ 16 ክሳብ 24 ነሓሰ ምርኢት ደቂ አሽንዳ፣ ማርያን ዓይነ ዋሪን ኣብ ሓራ ዝወፁ ከባቢታት ትግራይ፣ 17 ነሓሰ ኣሽንዳን ሃይማኖታዊን ክብሪታትን ብዝምልከት ዘተ ከም ዝካየድ፣ 18 ነሓሰ ውድድር ጉያ ደቂ ኣንስትዮ 5 ኪሎ ሜትሮ ብምትሕብባር ኣትሌቲክስ ፌደረሽን ትግራይን ገባሪ ሰናይ ትካል ፎሮም ኣክሽንን፣ 28 ነሓሰ ኣብ ኣዲስ ኣበባ ንክካየድ እቲ መርሃ ግብሪ ምውፅኡ ኣፍሊጦም።
ካብዚኦም ወፃኢ ዝግበር ክንውን በዓል ኣሸንዳ ካብ ህዝብን መንግስትን ትግራይ አፍልጦ ወፃኢ ከም ዝኾነ ድማ ዶክተር ኣፅበሃ ወሲኾም አፍሊጦም።
እቲ በዓል፣ "ኣሽንዳ 2015 ዓ.ም ንሰላም ሕውየትን ዳግመ ህንፀትን" ብዝብል ህልው ኩነታት ህዝቢ ትግራይ ቁጠባዊ፣ ባህላዊ ፣ ማሕበራዊን ፖለቲካዊ ብዝገልፅ መልክዑ ከም ዝኽበር ዝጠቐሱ እቶም ሓላፊ ቢሮ ባህልን ቱሪዝምን ትግራይ፣ኣብ ትግራይ ብዝተኣወጀ ጀኖሳይዳዊ ልፍንታዊ ወራር ምኽንያት ንዝሓለፉ ሰለስተ ዓመታት፣ ኣሸንዳ_ማርያ_ዓይኒ_ዋሪ ብዕሊ ከም ዘይተኸበረን ሰብ ዋና እዚ በዓል ዝኾና ኣዋልድ ትግራይ ኣረሜናዊ ብዝኾነ ተግባር ብወረርቲ ከም ዝተረሸና፣ ኣካለን ከም ዝጎደላን ከም ዝተደፈራን ኢሉ እውን ስነ ልቦናዊ ሃስያ ከም ዝበፅሐንን ብምዝኽኻር፤ እንተኾነ ግና ደቂ ኣንስትዮ ትግራይ በዙይ እንተይተሰኮና ስነ ልቦነአን ብምሕዋይ ኣብ ልምዓት ክረባረባን ዳግመ ህንፀት ትግራይ ከረጋግፃን ፀዊዖም።

12 ሓምለ 2015 ዓ.ም
መቐለ

ሌጋሲ መለስ ንብራኸ ትግራይ!
=
13 ዓበይቲ መግለፂ ፣ክብርታትን ሌጋስን ብሉፅ መራሒ ተጋዳላይ መለስ ዜናዊ፦
~መለስ ሰብኣዊ፣ፍትሓውን ርህሩህን መራሒ፣
~መለስ ሕገ መንግስቲ መኽበርን ክኽበር ዘግበረን መራሒ፣
~መለስ ዋርድያ ሰላም ዝኾነ መራሒ፣
~መለስ ሃርበኛ ልምዓት፣
~መለስ ተምሃርን መምህርን፣
~መለስ ንዲሞክራሲ ብፅንዓት ዝተቓለሰ መራሒ፣
~መለስ ሳይንሳዊ ፍልጠት ተሞርኪሱ ናይ ምትንታን ብቕዓት ዘለዎ መራሒ፣
~መለስ ዓበይቲ ሓሳባትን ኣምራትን ናብ ነገራዊ ሓይሊ ዝቕይር መራሒ፣
~መለስ በዓል ዓብይ ራኢ መራሒ፣
~መለስ ንመትከልን ንናይ ሕጊ ልዕልና ብፅንዓት ዝተቓለሰ መራሒ፣
~መለስ ሳይንሳውን ገስገሳይ ኣተሓሳስባን ተቐቢሉ ዝትግብር መራሒ፣
~መለስ ካብ መትከሉ ፈተኽ ዘይብል ተምሳሌት ፅንዓት፣
~መለስ ዝለዓለ ውግንና ህዝቢ ዘለዎ መራሒ ዝብሉ እዮም።

11 ነሓሰ 2015 ዓ.ም
መቐለ

ወራር ዕስለ ኣንበጣ ብዝምልከት ካብ ግዝያዊ ምምሕዳር ትግራይ ዝተውሃበ መግለፂ!
ትግራይ ከቢድ ወራር ዕስለ ኣንበጣ ኣንፀላልዩዋ ኣሎ።
እቲ ዕስለ መበገሲኡ ካብ ከባቢታት ዓፋር እንትኾን ዞባታት ምብራቕ፣ ደቡብ ምብራቕን ደቡብን ትግራይ ድማ መእተዊ በርታት ስለዝኾና ብዝኸፍአ መንገዲ ተቓላዕቲ ኮይነን ኣለዋ።
ኣብ ዝሓለፉ ሰሙናት ኣብ ትሽዓንተ ወረዳታት ዞባ ምብራቕ፣ ሓሙሽተ ወረዳታት ዞባ ደቡብን ሰለስተ ወረዳታት ዞባ ደቡብ ምብራቕን ብድምሩ ኣብ 17 ወረዳታት ዝተርኣየ እንትኾን ኣብ ልዕሊ ዝራእቲ ዝኸፍአ ጉድኣት ንከይበፅሕ ዝሓሸ ምንቅስቓስ እናተገበረ ይርከብ።
ነዚ ኣብ ቅድሜና ዘሎ ከቢድ ፈተና ንምምካት እውን ብብርኪ ክልል ብፕሬዚደንት ግዝያዊ ምምሕዳር ዝምራሕን ብርክት ዝበላ ኣብያተ ዕዮ መንግስቲ ዝሳተፋሉን ሓይሊ ዕማም ተጣይሹ ስርሑ ጀሚሩ እዩ።
ካብ ዞባ ክሳብ ጣብያ ተመሳሳሊ ውዳበታት ብምፍጣር ልዑል ርብርብ ንምግባር ዘኽእል ኣንፈት ተነፂሩ ኣሎ።
ይኹን እምበር በቢከባቢኡ ዝግበሩ ዘለዉ ምክልኻላት ህፁፅነት ዝጎድሎምን ምዝንጋዓት ዝርኣየሎምን እዮም።
ስለዝኾነ ህዝብን በቢከባቢኡ ዝርከብ ምምሕዳርን ቀፂሉ ክመፅእ ዝኽእል ሓያል ዕስለ ኣንበጣ ከብፅሖ ዝኽእል ጥፍኣት ንምምካት ብዝበለፀ ተወዲቦምን ተጠናኺሮምን ክሰርሑ ግድን ኮይኑ ኣሎ።
ሕዚ ብዘሎ ሓበሬታ ኣብ ክልላት ዓፋርን ኣምሓራን ሓያል ዕስለ ኣሎ።
ኣብዚ ክልተ መዓልታት ናባና ዘይመፅኣሉ ድማ ብናይ ንፋስ ኣንፈት ምኽንያት እዩ።
ይኹን እምበር ናይ ንፋስ ኣንፈት ተኸቲሉ ኣብ መዓልታት ጥራሕ ዘይኮነስ ኣብ ስዓታት ናብ ትግራይ ክኣቱ ይኽእል እዩ።
ንጉሆ ዘይተርኣየሎም ከባቢታ ድሕሪ ቀትሪ ብሓያል ዕስለ ክውረሩ ይኽእሉ እዮም።
ነዚ መሰረት ብምግባር ኩሉ ህዝብና ብፍላይ ድማ ምስ ዓፋር ዝዋሰኑ ዞባታት፣ ወረዳታትን ጣብያታትን ልዑል ጥንቃቐ ክግብሩ ይግባእ።
ኣብዘን ከባቢታት ዘሎ መሪሕነት በብእዋኑ ፅፉፍ ሓበሬታ ክእክብን ኣብ ልዕሊ ዝራእቲ ዝኾነ ዓይነት ጉድኣት ከይበፅሕ ተወዲቡ ክመርሕን ኣለዎ።
መዋስንቲ ወረዳታት በቢእዋኑ ሓበሬታ እናተለዋወጣን እናተደጋገፋን ክምክታ ትፅቢት ይግበር።
ምምሕዳር ገጠራትን ከተማታትን እውን ብተመሳሳሊ እናተደጋግፉ ክሰርሑ ይግባእ።
መላእ ህዝብና ብዘለውዎ ውዳበታት ኣቢሉ ኣብ ልዕሊ ዝራእቲ ዝበፅሕ ጉድኣት ከይህሉ ከባቢኡ ብልዑል ጥንቃቐ ክሕሉ ኣለዎ።
ብፍላይ ውዳበታት መናእስይ፣ ደቂ ኣንስትዮን ሓይልታት ፀጥታ ትግራይን ዕዙዝ ግዴ ክፃወቱ ኣለዎም፡፡ 
ኣብዚ እዋን ዝርአ ዘሎ ዕስለ ኣንበጣ ኣንፈታቱ ናይ ምቅይያር ባህርያት ስለዘለዎ ናብ ሓደ ከባቢ እንተኣትዩ እናተመላለሰ ጉድኣት ናይ ምብፃሕ ተኽእሎ ዘለዎ እዩ።
እዚ ድማ ናይ ምክኻል ስራሕትና ኣዝዩ ፈታኒ ይገብሮ ኣሎ።
እዚ ዕስለ ኣብ ሓደ ከባቢ ጥራሕ ተወሲኑ ክተርፍ ስለዘይኽእል ብቐጥታ ምስ ክልል ዓፋር ዘይዋሰኑ ዞባታትና እውን ተመሳሳሊ ጥንቃቐ ክገብሩን ንምክልኻል ዘኽእሎም ውዳበታት ፈጢሮም ክፀንሑን ኣንፈት ተነፂሩ ኣሎ።
እኹል መጠን ዝናብ ኣብ ዘይብሉ ክራማት እተን ዝርካበን ዝራእትና ብኣንበጣ እንተተበሊዐን ኣብ ትግራይ ክበፅሕ ዝኽእል ሓደጋ ኣመና ከቢድ እዩ።
ዝበዝሕ ህዝብና ናይ ሓገዝ ተፀባያይ ኣብ ዝኾነሉን ተመዛባላይ ወገንና ናብ መረቤቱ ኣብ ዘይተመልሰሉን፤ ሕዚ ድማ እተን ዝርካበትን ዝራእቲ ብኣንበጣ እንተተጎዲአን ኣብ ልዕሊ ህዝብና ከቢድ ጉድኣት ከስዕብ እዩ።
ስለዘኾነ ኩሉ ህዝብናን በብብርኩ ዝርከብ መሪሕነትናን ብሓደ ገፅ ነዚ ዕስለ ብልዑል ጥንቃቐ እናመከተ በቲ ካልእ መዳይ ከዓ ጥብ ዝበለት ማይ ከይትባኽን ብዝተወደበ መንገዲ ክሰርሕ ይግባእ።
ገበርቲ ሰናይ ትካላትን ሰብ ሃፍትን እውን ኣብዚ ምክልኻል ርኡይ ግድ ንክፃወቱን ህዝብና ካብ ዝኸፍአ ሓደጋ ንምክልኻል ኣብ ንገብሮ ርብርብ ኣብ ጎኒ ህዝብን ግዝያዊ ምምሕዳር ትግራይን ጠጠው ኢሎም ካብኦም ዘድሉ ኩሉ ዓይነት ኣስተዋፅኦ ንክገብሩ ንፅውዕ።

ትግራይ
11 ነሓሰ 2015 ዓ.ም 
በዓል ኣሸንዳ 2015 ዓ.ም ንሰላም ንሕውየትን ዳግመ ህንፀትን 
በዓል ኣሸንዳ 2015 ዓ.ም ንሰላም ንሕውየትን ዳግመ ህንፀትን ብዝብል መሪሕ ሓሳብ ብምትሕብባር ቢሮ ባህልን ቱሪዝምን ትግራይ፣ዩኒቨርስቲ መቐለን ቴሌቪዥን ትግራይን ኣብ ዝተዳለወ መድረኽ ዝተረኸቡ ኘሬዝደንት ግዝያዊ ምምሕዳር ትግራይ ኣይተ ጌታቸው ረዳ፣ ኣሽንዳ ሎሚ ዓመት ካብዚ ኩሉ ኲናት ወፂእና ንእሽተይ ጭላንጭል ሰላም ኣብ ዝረኸብናሉ ኮይንና እነኽብሮ በዓል እዩ ምስ በሉ፣ እዚ ተረኺቡ ዘሎ ሰላም ተጠናኺሩ ክቕፅል ኩልና እጃምና ክነውፊ ኣለና ይብሉ።
ኣሽንዳ በዓል ደቂ ኣንስትዮ ጥራይ ዘይኮነስ በዓል ኩሉ ህዝቢ ትግራይ ምዃኑ ፈሊጥና ባህልናን ክብርታትናን ኣብ ምዕቃብን ኣብ ምልላይን ክንሳተፍ ኣለና ክብሉ ወሲኾም ገሊፆም።
ሓላፊ ቢሮ ባህልን ቱሪዝምን ዶክተር ኣፅበሃ ገብረእግዚኣብሄር ብግደኦም፣ በዓል ኣሽንዳ ንሰላም ንሕውየትን ዳግመ ህንፀትን ብዝብል ቴማ እንትነኽበር ብሰንኪ ኲናት ትግራይ ኣብ ስነ ልቦናን ኣካላውን ጥቕዓትን ዝበፅሐን ደቂ ኣንስትዮ መሊአን ዝሓውያሉን እቲ ብሰንኪ ኲናት ዝበረሰ ቁጠባ ትግራይ ዳግማይ ዝህነፀሉ ጡጥሕ ባይታ ብምድላው ንዕውትነቱ ድማ ሓድነትና ብምጥንኻር ክንረባረብ ይግባእ ኢሎም።
መፅናዕቲ ፅሑፍ ብምሁራን ዩኒቨርስቲ መቐለ ዝቐረበ እንትኸውን በዓል አሽንዳ እንተነኽብር ክብርታትን ዓቕምታትን ኣሽንዳ ብምጥቃም ድሕሪ ኲናት ትግራይ ስነ ልቦናና እንሓውየሉን ተሓታትነትን ፍትሕን ንክረጋገፅ ቃልሲና እነጠናኽረሉ ሰላምና እነቐፅለሉ ብቐፃልነት ክኸውን ከም ዘለዎ እቶም ምሁራን ኣተሓሳሲቦም ኣለዉ።

10 ነሓሰ 2015 ዓ.ም
መቐለ

ኣሸንዳ 2015 ዓ.ም
-----
ብኣዳላዊነት ቴሌቪዥን ትግራይ ፣ ቢሮ ባህልን ቱሪዝምን ዩኒቨርስቲ መቐለን "ኣሸንዳ 2015 ዓ.ም ንሰላምን ሕውየትን ዳግመ ህንፀትን" ብዝብል መሪሕ ሓሳብ መድረኽ ዘተ ይካየድ ኣሎ።
ኣብቲ መድረኽ ዝተረኸቡ ፕሬዝዳንት ግዝያዊ ምምሕዳር ትግራይ ኣይተ ጌታቸው ረዳ "ኣሸንዳ እንኾርዐሉ ጥራሕ ዘይኮነስ ሓድነትና እነጠናኽረሉን ዓብይ ዓቕሚ እንፈጥረሉን ክኸውን ይግባእ፤ ባህልታትና እናዓቀብና ፣ ሙሉእ ሰላም ትግራይ ንምርግጋፅን ተመዛበልትና ናብ ቦታኦም ንምምላስን ክንሰርሕ ይግባእ" ከም ዝበሉ ቴሌቪዥን ትግራይ ሓቢሩ ኣሎ።
"ክብርታት ኣሸንዳ ብመንፅር ፍትሕን ሰነ - ልቦናዊ ሕውየትን" ኣብ ዝብል ርእሲ 3 መፅናዕታዊ ፅሑፋት ቀሪቦም ምይይጥ ከምዝተኻየደሎም እውን እቲ ሓበሬታ ወሲኹ ጠቒሱ እዩ።

10 ነሓሰ 2015 ዓ.ም
መቐለ

መበል 11 ዓመት ዝኽረ መስዋእቲ ብሉፅ መራሒ ተጋዳላይ መለስ ዜናዊ እናተኻየደ እዩ
ሌጋሲታትን ኣስተምህሮታትን መለስ ፣ ንሕውየትን ዳግመ ህንፀትን ትግራይ ብዝብል መሪሕ ሓሳብ፤ መበል 11 ዓመት ዝኽረ መስዋእቲ ብሉፅ መራሒ ተጋዳላይ መለስ ዜናዊ እናተኻየደ እዩ።
ኣብቲ መድረኽ ዝተረኸቡ ፕሬዝዳንት ግዝያዊ ምምሕዳር ትግራይ ኣይተ ጌታቸው ረዳ ከምዝበልዎ፣ ካብ መለስ ንህዝቢ ቀዳምነት ምሃብ ተማሂረ፣ መለስ ሚልዮናት ዜጋታት ኢትዮጵያ ካብ ድኽነት ዘውፅአን ንባዕሉ ድማ ካብ ግዕዝይና ዝነፅሀን ከምዝነበረ ብምዝኽኻር፣ ውሱናት ኣብ ልዕሊ መለስ ዘይግቡእ ርኢቶታት ክህቡ ይርኢ እየ፤ ሌጋሲ መለስ ብዘይምቕፃል ክንሕተት ዘለና ደኣ ክንውቀስ ኣለና እምበር፣ መለስ ዓለምለኻዊ ቅቡልነት ዘትረፈ ኣብ ፍልጠት መሰረት ገይሩ ጭቡጥ ፖሊስታት ዝሓንፀፀ መራሒ እዩ ይብሉ።
መለስ ዝቐረፆም ፖሊሲታት ሐዚ ዘይሰርሑ እንተኾይኖም ሒዝናዮም ክንቕፅል ኣይግባእን።
ከምኡ እንተገይርና መለስ እውን ዝድግፎ ኣይመስለንን።
መለስ ኣብ ታሪኽ ድሙቕ እዩ።
ሐዚ ንዘጋጠመና ውድቀት ተሓታቲ ንምግባር ዝፍትኑ ጌጋ እዩ።
መለስ ኢትዮጵያ ርኡይ ዕቤት ክተምፅእ ዝመረሐ መራሒ እዩ ክብሉ ወሲኾም ሓሳቦም ገሊፆም።
ኣብቲ ዝካየድ ዘሎ መድረኽ ላዕለዎት ኣመራርሓ መንግስቲ ፥ ውዳበታትን ሙሁራንን ካብ ዝተፈላለየ ክፋላት ማሕረሰብ ዝተወከሉ ኣካላት እናተሳተፉ እዮም።

10 ነሓሰ 2015 ዓ.ም
መቐለ

ሓይልታት ፀጥታ ትግራይ ኣብ ሓገዝ ክረምታዊ ሰራሕቲ ዝገብርዎ ዘለዉ ምንቅስቓስ ዝያዳ ክጠናኸር ይግባእ ተባሂሉ
ኣብ ዞባ ሰሜናዊ ምዕራብ ትግራይ ወረዳ ፅምብላ ዝርከቡ ኣባላት ሓይልታት ፀጥታ ትግራይ ኣብ ሓገዝ ስራሕቲ ፃህያይ ሓረስቶት ተዋፊሮም ከምዘለዉ ሓበሬታ ወኪል ድወት ካብቲ ከባቢ ፀብፂቡ ኣሎ።
ኣብቲ ወረዳ ጣብያ ቦናቖ ዝርከቡ ኣባላት ሓይልታት ፀጥታ ትግራይ ንሓረስቶት ስድራ ተጋደልቲ ግራውቶም ከም ዝፀሃዩሎም ዝጠቐሰ እቲ ሓበሬታ፣ እቶም ሓይልታት ፀጥታ ትግራይ ንሓረስቶት ዝገብርዎ ዘለዉ ሓገዛት ክረምታዊ ስራሕቲ ዝያዳ ክጠናኸር ከምዘለዎ ነበርቲ ጣብያ ቦናቖ ዝሓበሩ እንትኾን፣ ንዝተገበረሎም ሓገዝ ፃህያይ ድማ ንኢዶም ኢሉ ኣሎ እቲ ሓበሬታ።

09 ነሓሰ 2015 ዓ.ም
መቐለ

ኣንበጣን ባርኖስን ብዝተዋደደ ኣገባብ ክንከላኸሎ ይግባእ ተባሂሉ
እዚ ዝተብሃለ ኣብ ጊዝያዊ ምምሕዳር ትግራይ ቢሮ ጉዳይ መናእሰይ ትግራይ ሎሚ 09 ነሓሰ 2015 ዓ.ም ኣብ ዝዘርገሖ ደብዳቤ እንትኾን፣ ዓንዲ ሑቖ ትግራይ ዝኾኑ መናእሰይ ኣብ ምክልኻል ኣንበጣን ባርኖስን መሪሕ ታራ ክህልዎም ትፅቢት ይግበር ኢሉ።
ኣንበጣን ባርኖስን ንምክልኻል ኩሉ ኣካል ሕብረተሰብ ብንቕሓት ክከታተልን ክከላኸልን ግድን እዩ ዝበለ እቲ ቢሮ፣ ብፍላይ መናእሰይ ነዞም ንህዝብና ናብ ሓደጋ ጥምየት ከእትዉ ዝኽእሉ ባልዓት ንምክልኻል በብጣብየኦምን ቁሸቶምን ተወዲቦም ብንቕሓት ክከታተሉን እቲ ፀገም እንትፍጠር ድማ ግብረ መልሲ ክህቡን ሰፋሕቲ ምልዕዓላት ክግበርን ከምዝግበኦ ዝሓበረ ቢሮ ጉዳይ መናእሰይ፣ ሰብ ሃፍቲ ከተማታት፣ ነጋዶን ካልኦት ክፋላት ማሕበረሰብን ከም ነፋሒቶ፣ርችት፣ጎማ ሃይላንድ፣ትኪ ወዘተ ኣዳልዮም ክከላኸሉን ስራሕቲ ምልዓል ክሰርሑን እቲ ቢሮ ሎሚ ኣብ ዝውዘዖ መልእኽቲ ኣገንዚቡ ኣሎ።

09 ነሓሰ 2015 ዓ.ም
መቐለ

ንመሳለጢ ማሕበራዊ ግልጋሎት ዝውዕል 180 ሚልዮን ብር ደገፍ ተገይሩ
ባንኪ ዓለም ንመሳለጢ ማሕበራዊ ግልጋሎት ዝውዕል 180 ሚልዮን ብር ደገፍ ከም ዝገበረ ምምሕዳር ከተማ ዓዲግራት ሓቢሩ።
ከንቲባ ከተማ ዓዲግራት ኣይተ ሰለሙን ሓጎስ ከም ዝገለፅዎ ዋላ እኳ እቲ ዝተገበረ ገንዘባዊ ደገፍ ብዘላቒ ፀገማት ማሕበረሰብ ዝፈትሕ እንተዘይኮነ ግዜ ንዘይህቡ ማሕበራዊ ግልጋሎታት ንምፅጋን ሓጋዚ እዩ ከም ዝበሉ ቴሌቪዥን ትግራይ ፀብፂቡ ኣሎ።
እቲ ብባንኪ ዓለም ዝተገበረ ገንዘባዊ ደገፍ ብሰንኪ ወረርቲ ሓይልታት ንዝዓነው መሰረተ ልምዓታት ንምፅጋንን መሊስካ ንምህናፅን ድማ ምስ ተወከልቲ ማሕበረሰብ እታ ከተማ መድረኽ ምስላጡ እውን እቲ ሓበሬታ ኣመልኪቱ።
ኣተሓባባሪ ፕሮግራም ትካላዊ ምስፍሕፋሕ መሰረተ ልምዓት ከተማ ዓዲግራት ኣይተ ታደሰ ኪዳነ ብወገኖም እቲ ብባንኪ ዓለም ዝተገበረ ገንዘባዊ ሓገዝ ብሰንኪ ወረርቲ ሓይልታት ዝዓነው ኣገደስቲ ማሕበራዊ ግልጋሎታት ንምህናፅ እኹል ስለዘይኮነ ትግራይ በፂሕዋ ንዘሎ ኩለ መዳያዊ ዕንወት ንምሕዋይ ኣብዚ እዋን ግደ ሰብ ሃፍቲ ደቂ ትግራይን ፈተውቲ ትግራይን ዝጠልብ እዩ ምባሎም እውን ተጠቒሱ ኣሎ።
ኣብታ ከተማ ዝራኣዩ ዘለው ሕፅረታት መሳለጢ ማሕበራዊ ግልጋሎት ንምፅጋን እቶም ዝተትሓዙ ፕሮጀክትታት ብዝተቐመጠሎም ግዘ ሰለዳ ተፀጊኖም ግልጋሎት ንምሃብ ዝምልከቶም ኣካላት ኣድላዪ ዘበለ ክትትል ክገብሩሎም ተወከልቲ ማሕበረሰብ እታ ከተማ ከም ዝተላበዉን ዝዓነው መሰረተ ልምዓታትት ንምፅጋንን ንምህናፅን ድማ እቶም ተወከልቲ ማሕበረሰብ ኩለመዳያዊ ደገፋት ንምግባር ድልዋት ምዃኖምን ኣረጋጊፆም ኢሉ ኣሎ እቲ ሓበሬታ።

08 ነሓሰ 2015 ዓ.ም
መቐለ

ሓድግታትናን ሎምን 
ሓድግታትናን ሎምን ብዝብል ፕሮፌሰር ዘርእሰናይ ኣለምሰገድ ኣብ ኣሸንዳ ኣድሂቦም ምስ ላዕለዎት ኣመራርሓ ግዝያዊ ምምሕዳር ትግራይን ካልኦትን ምዝታዮም ቴሌዥቭን ትግራይ ሓቢሩ ኣሎ።
ዓለም ለኻዊ ሳይንቲስት ፕሮፌሰር ዘርእሰናይ ኣለምሰገድ ''ሓድግታትናን ሎምን'' ዝብል ዛዕባ መሰረት ገይሮም ኣብ ከተማ መቐለ ይሳለጥ ኣብ ዘሎ መድረኽ ብርክት ዝበሉ ላዕለዎት ኣመራርሓ ግዝያዊ ምምሕዳር ትግራይ፣ ሙሁራት፣ መራሕቲ ሃይማኖት እናሳተፈ ይሳለጥ ኣሎ።
ዓለም ለኻዊ ሳይንትስት ፕሮፌሰር ዘርእሰናይ ኣለምሰገድ ካብ ዘልዓሉዎም ጉዳያት፣ ሓድነትና ትማልን ሎምን፣ ዓለም ለኻዊ ስርዓት ንግዲ ደቂ ትግራይ፣ ባህልን ልምድን ኣስተምህሮታትናን፣ ሓርነት ጅግንነትን ተጋሩ፣ ምክእኣል ሃይማኖት፣ ታሪኽናን ባህልናን እዋናዊ ኩነታትን ዲሞክራስን ፍትሕን ኣብ ትግራይ ዝብሉ ከም ዝኾኑ እውን ተገሊፁ ኣሎ።

08 ነሓሰ 2015 ዓ.ም
መቐለ

ወፍሪ ክታበት መከላኸሊ ሕማም ቫይረስ ኮሮናን መንሽሮ (ካንሰር) ኣፍደገ ማህፀን ክካየድ እዩ
"ንከተብ!
" ብዝብል ወፍሪ ክታበት መከላኸሊ ሕማም ቫይረስ ኮሮናን መንሽሮ (ካንሰር) ኣፍደገ ማህፀንን ከምዝካየድ ቢሮ ጥዕና ትግራይ ሓቢሩ፡፡
ነዚ ኣመልኪቶም ምክትል ሓላፊ ቢሮ ጥዕና ትግራይ ዶክተር ሪእየ ኢሳያስ ሎሚ 8 ነሓሰ ንጋዜጠኛታት ኣብ ዝሃብዎ መብርሂ ከምዝበልዎ፣ ካብ 9 ነሓሰ 2015 ዓ.ም ጀሚሩ ንተኸታታሊ 10 መዓልቲ ክታበት መከላኸሊ ሕማም ቫይረስ ኮሮና ዕድሚኦም 12 ዓመትን ልዕሊኡን ንዝኾኑ፣ ክታበት መከላኸሊ መንሽሮ (ካንሰር) ኣፍደገ ማህፀንን ን14 ዓመት ዕድሚአን ደቂ-ኣነስትዮ፣ ስሩዕ ክታበት ንዘይጀመሩን ወይ ዘቋረፁ ትሕቲ ክልተ ዓመት ህፃውንቲ ድማ ክታበት፣ ፈተሽ ሕማም ፌስቱላን ሙልቆ ማህፀንን ፈተሽ ዝተጣመመ ወይ ኬባዕ እግሪ ዘለዎም ህፃውንቲ ወፍሪ ክታበትን ሕክምና ክወሃብ እዩ።
እቲ ወፍሪ ኣብ ወረዳ ሕንጣሎ ብዕሊ ከምዝጅመርን ሕብረተሰብ ካብ ዝንጉዓት ሓበሬታታት ርሒቑ ብሰብ ሞያን ዝምልከቶም ኣካላትን ዝወሃብ ሓበሬታ ክሰምዕን ከተግብርን ከምዘለዎ ድማ እቶም ምክትል ሓላፊ ሓቢሮም።
ተወካሊ ዩኒሴፍ ኣይተ ያይንሸት ገብረዮውሃንስ ብወገኖም ዩኒሴፍ ነዚ ወፍሪ ንምዕዋት ልዕሊ 45 ሚልዮን ብር ወፃኢ ከምዝገበረን ሓገዙ ኣጠናኺሩ ከምዝቕፅልን ብምሕባር ሕብረተሰብ ብውነ ተረዲኡ ክጥቀመሉን ህፃናት ክኽተቡ ክገብርን ክንሰርሕ ኢና ኢሎም።
ኣካያዲ ስራሕ ማሕበር እኖታት ንእኖታት ኣይተ ኣሸናፊ ኣስመላሽ ብግደኦም ትካሎም ንምዕዋት እዚ ወፍሪ ንምዕዋት ዝተፈላለዩ ስራሕቲ እናሰርሐ ዝመፀ ምዃኑ ብምሕባር ብቐፃሊ ነቲ ወፍሪ ንምዕዋት ምስ ሚድያታት ሓቢሩ ከምዝሰርሕን ኩለን ሚድያታት ብተኸታታሊ ክሰርሓን መረዳእታ ንሕብረተሰብ ክበፅሓ ተላቢዮም።

08 ነሓሰ 2015 ዓ.ም
መቐለ

ወራር ዕስለ ኣንበጣ ንምክልኻል ዘኽእል ብፕሬዚደንት ግዝያዊ ምምሕዳር ዝምራሕ ሓይሊ ዕማም ተጣይሹ ስርሑ ጀሚሩ (07-12-2015ዓ.ም)
ኣብ ዞባታት ምብራቕ፣ ደቡብ ምብራቕን ደቡብን ትግራይ ሓያል ዕስለ ኣንበጣ ከምዘሎ ፕሬዚደንት ግዝያዊ ምምሕዳር ትግራይ ኣይተ ጌታቸው ረዳ ገሊፆም።
ኣይተ ጌታቸው ሎሚ 07 ነሓሰ 2015ዓ.ም ንጋዜጠኛታት ኣብ ዝሃብዎ መግለፂ ከም ዝሓበርዎ ኣብ ትግራይ ገጢሙ ዘሎ ወራር ኣንበጣ ንምክልኻል ዘኽእል ሓይሊ ዕማም ተጣይሹ ናብ ስራሕ ክኣቱ ተገይሩ ኣሎ።
እዚ ሓይሊ ዕማም ምክልኻል ኣንበጣ ብርክት ዝበሉ ኣብያተ ዕዮ ግዝያዊ ምምሕዳር ዝሓቖፈ ኮይኑ ናይ ባዕሉ ትልሚ ኣውፅኡ ናብ ተግባር ክኣቱ ኣንፈት ተነፂሩ ኣሎ።
ዕስለ ኣንበጣ ኣብ ዝተርኣየሎም ሰለስተ ዞባታት ብዝተጠናኸረን ብዝተወደበን መንገዲ ምክልኻል እናተገበረ ምዃኑ ዝሓበሩ ፕሬዚደንት ጌታቸው፤ ህዝቢ ዞባታት ምብራቕ፣ ደቡብ ምብራቕን ደቡብን ዘካይዶ ንዘሎ ዝተወደበ ምክልኻል ዘለዎም ናእዳ ገሊፆም።
መሪሕነት ዞባ፣ ወረዳን ጣብያን እዚ ዕስለ ዝተርኣየለን ከባቢታት እውን ምስ ህዝቡ ኮይኑ ብዝገብሮ ዘሎ ምንቅስቓስ ኣብ ልዕሊ ዝራእቲ ዝኸፍአ ጉድኣት ከይበፅሕ ምግባር ከምዝኽኣለ እውን ኣይተ ጌታቸው ኣብርሆም እዮም።
ዕስለ ኣንበጣ ኣብ ቀፃሊ እውን ስፍሓቱን መጠኑን ክውስኽ ስለዝኽእል ካብ ላዕሊ ክሳብ ታሕቲ ዘሎ መሪሕነት ቀንዲ ውራዩ ምክልኻል እዚ ዕስለ ክኸውን ከምዘለዎ እውን ኣፅንኦት ሂቦምሉ እዮም።
እዚ ሕዚ ዝርኣይ ዘሎ ኮነ ቀፂሉ ክመፅእ ዝኽእል ዕስለ ኣንበጣ ብዝግባእ ንምክልኻ ምስ መንግስቲ ፌዴራል ተሓባቢርካ ምስራሕ የድሊ ዝበሉ ኣይተ ጌታቸው ማሕበረሰብ ዓለም እውን እኹል ድጋፍ ንክገብር ክስርሓሉ እዩ ኢሎም።
ሰነዳዊ ፊልሚ ስፖርት ተመሪቑ
ስፖርተኛ መንእሰይ ድራር ኣቦሆይ ኣብ ወረዳ ላዕላይ ኣድያቦ ጣብያ ሕብረት ከባቢ ዓዲ ዳዕሮ ተወሊድ ዓብዩ።
ድራር ንልዕሊ 20 ዓመታት ስፖርት ዝሰርሐ እንትኾን ኣብዞም ዓመታት ብዝገበሮም ሓያሎ ፃዕርታትን ልምምዳትን ሎሚ ልዕሊ 50 ዓይነታት ስፖርት ክብረ ወሰን ዓለም ንምስባር ዘኽእል ዓቕሚ ከምዘለዎ ዘርኢ ሰነዳዊ ፊልሚ ኣመሪቑ ኣሎ።
ኣብታ ዝተዳለወት ሓፃር ፊልሚ ኣብ ዓለም ክብረ ወሰን ክሰብረሎም ዝኽእል ብዙሓት ዓይነታት ስፖርት ዘካተተት እያ።
ገሊኦም ብኢድ ከበድቲ ሸክምታት ተሸኪምካ ጎቦ ምዉራድን ምድያብን፣ መኪና ምጉታትን ካልኦትን ዘካተተ ዩ።
መንእሰይ ድራር ፋይናንሳዊ ደገፋት ምስ ረኸበ ብርክት ዝበሉ መስተንክራትን ክብረ ወሰናትን ንምስራሕ ተዳሊው ከምዘሎ ኣብቲ መድረኽ ዝሓበረ እንትኾን፣ ኣብ ኣዲስ ኣበባ ዘሎ ነዊሕ ህንፃ ባንኪ ንግዲ ኢትዮጵያ ከምኡ እውን ኣብ ዱባይ ዝርከብ ዝነውሐ ካሊፍ ህንፃ ብኢድ ኣብ 30 ደቒቓ ንምድያብ እዉን ፕሮግራም ሒዙ ኣሎ።
መንእሰይ ድራር ኣብ ወርሒ መስከረም ሓፂር ስልጠና ብምሃብ 12 መናእሰይ ዝሳተፍሉ ውድድር ጉያ ብኢድ ሓደ ሚእትን ክልተ ሚእትን ሜትሮ ከካይድ ሓሳብ ከምዘለዎ እውን ኣብቲ ምረቓ ሰነዳዊ ፊልሚ ስፖርት ሓቢሩ እዩ።
ከምዚ ዓይነት ውድድር ብብርኪ ዓለም ንፈለማ እዋን ኣብ 2008 ዓ/ም ኣብ ትግራይ ክጅምር እኳ ሓሲቡ እንተነበረ ብሰንኪ ፋይናንሳዊ ፀገማት ከየካየዶ ምትራፉ ዝሓበረ እቲ መንእሰይ፣ትግራይ ብስፖርት ክትፍለጥ ንምግባር ንመናእሰይን ህፃናትን መሰልጠኒ ንክኸፍት ዓብይ ትልሚ ሒዙ ይንቀሳቐስ ኣሎ።
መንእሰይ ድራር ንዓርሱን ንዓዱ ትግራይን ብስፖርት ብብርኪ ዓለም ክፍለጡ ባህጊ ስለዘለዎ ባህጉ ንክሰምር ሰብ ሃፍቲ፣ገበርቲ ሰናይ ትካላትን ዲያስፖራን ብሓፈሻ መላእ ህዝቢ ከምቲ ፀላእቲ ንምምካት ሓደ ዝኾንና ነዚ መንእሰይን ካልኦት ስፖርተኛታትን ንምድጋፍ ተሓባበርቲ ክንኾን ኣለና ዝበሉ ተሳተፍቲ እቲ መድረኽ እዮም።
ኣብቲ መድረኽ ምረቓ ሓፂር ፊልሚ ንሓላፊ ቢሮ ጉዳይ መናእሰይን ስፖርትን ትግራይ ኣይተ ይሓይሽ ስባጋድስ ሓዊሱ ብርክት ዝበሉ ዕዱማት ኣጋይሽን ፈተዉቲ ስፖርትን ተረኺቦም እዮም።

06 ነሓሰ 2015 ዓ.ም
መቐለ

ወራር ዕሰለ ኣንበጣ ኣብ ዞባ ምብራቕ፣ ዞባ ደቡብ ምብራቕን ዞባ ደቡብ ትግራይን ስለዝተርኣየ ሓረስቶት መሬቶም ክትትልን ፈተሽን ክገብሩ ከምዝግባእ ቢሮ ሕርሻን ሃፍቲ ተፈጥሮን ትግራይ ሓቢሩ።
ኣብ ቢሮ ሕርሻን ሃፍቲ ተፈጥሮን ትግራይ ዳይረክቶሬት ዳይሬክተር ርክብ ህዝቢ ኣይተ ሚኪኤለ ምሩፅ ን

05 ነሓሰ 2015 ዓ/ም ኣብ ዝሃቦ ቃለ መሕትት ወራር ዕሰለ ኣንበጣ ኣብ ዞባ ምብራቕ ትግራይ ኣብ ወረዳ ጉለ መኸዳ ጣብያ ሶበያ፣ ኣብ ወረዳ ኢሮብ ጣብያ ኣራዕን ጣብያ ዓሊቴናን ኣብ ወረዳ ፅራእ ወንበርታ ጣብያ ሓየሎም፣ ኣብ ዞባ ደቡብ ምብራቕ፣ ኣብ ወረዳ እንደርታ ጣብያ ደብረ ቅብኢ፣ ዞባ ደቡብ ትግራይ ድማ ኣብ ወረዳ እምባ ኣላጀ ጣብያ ዓፀላ እቲ ወራር ዕስለ ኣንበጣ ተራእዩ ስለዘሎ ሓረስቶት መሬቶም ክትትልን ፈተሽን ክገብሩ ይግባእ ኢሎም።
ካብ 20 ሓምለ 2015 ዓ.ም ጀሚሩ ናብ ትግራይ ወራር ዕስለ ኣንበጣ ምእታው ዝጀመረ ምዃኑ ዘዘኻኸሩ ኣይተ ሚኪኤለ፣ መበገሲኡ ግና ካብ ክልል ትግራይ ወፃኢ ከምዝኾነን ሓበሬታ ቀዲሙ ስለዝነበረና ቀረባት ብምድላው፣ ምንቅስቓሳት ሕብረተሰብ፣ በቢከባቢኡ ዘሎ ናይ ፀጥታ ሓይሊ ብምልዕዓል ናይ ምብራር ስራሕ ብለይቲ ድማ ነፀጋ ኬሚካላት እናተኻየደ ይርከብ ኢሎም፡፡
ትግራይ ሙሉእ ብሙሉእ ብዝራእቲ ኣይተሸፈነን ኣብ ሓደጋ እውን ኢና ዘለና ዝበሉ እቶም ዳይሬክተር ካሊእ ተወሳኺ ሓደጋ ወራር ዕስለ ኣንበጣ ስለዝኾነ መፈልፈሊኡ ድማ ካብ ክልል ትግራይ ወፃኢ ብምዃኑ ኣብቲ መፈልፈሊ ቦታ መንግስቲ ፌደራል ሰፊሕ ምክልኻል ክገብር ከምዝግባእ ኣይተ ሚኪኤለ ገሊፆም፡፡
እቲ ወራር ዕስለ ኣንበጣ ሙሉእ ብሙሉእ ንምጥፋእ ምስ መድረግቲ ኣካላት፣ ግብረ ሓይሊ ልምዓት ሕርሻ፣ ትካል ምግብን ሕርሻን፣ ሚኒስትሪ ሕርሻ፣ መንግስቲ ፌደራልን ብፍሉይ ኣብቲ መፈልፈሊ ቦታ ክሰርሑ ፃውዒት ኣቕሪቦም ኣለዉ፡፡ 
ቤት ፅሕፈት ጉዳያት ኮምዩኒኬሽን
05 ነሓሰ 2015 ዓ/ም
መቐለ

ኣብ ትግራይ ሕማም ኤች ኣይ ቪ ኤድስ ኣብ ዘተሓሳስብ ብርኪ በፂሑ - ቢሮ ሓለዋ ጥዕና ትግራይ 
ኣብ ልዕሊ ህዝቢ ትግራይ ብዝተፈፀመ ጀኖሳይዳዊ ኵናት ስዒቡ ሕማም ኤች ኣይቪ ኤድስ ኣብ ትግራይ ኣብ ዘተሓሳስብ ብርኪ በፂሑ ከምዘሎ ቢሮ ሓለዋ ጥዕና ትግራይ ምግላፁ ቴሌቪዥን ትግራይ ሓቢሩ ኣሎ።
ኩሉ ክፋል ሕብረተሰብ ዓርሱ ንሕማም ኤድስ ካብ ዘቃሊዑ ነገራት ክቑጠብን ነቲ ሕማም ንምክልኻልን ንምቁፅፃርን ኣብ ዝውገኑ ስራሕቲ ግድኡ ከበርክትን ድማ እቲ ቢሮ ፀዊዑ ይብል እቲ ሓበሬታ።

05 ነሓሰ 2015 ዓ.ም
መቐለ

“እጃም ደቂ ኣንስትዮ ትግራይ ኣብ ከይዲ ሰላምን ስግግር ፍትሕን” ብዝብል ርእሲ ብማሕበር እኖታት ንእኖታት ኣብ ዝተዳለወ መድረኽ መፅናዕታዊ ፅሑፍ ዝተፈላለዩ መድረግቲ ኣካላት ኣብ ዝተረኸብሉ ዘተ ይካየድ ኣሎ
ዋና ዳይሬክተር ማሕበር እኖታት ንእኖታት ኣይተ ኣሸናፊ ኣስመላሽ ነቲ መድረኽ እንትኸፍቱ ከምዝገለፅዎ፤ ማሕበር “እኖታት ንእኖታት” ተጠቃምነትን ማዕርነትን ደቂ ኣንስትዮ ኣብ ኩሉ መዳይ ንምርግጋፅ ዓሊሙ ምስ ዝተፈላለዩ ትካላት ገበርቲ ሰናይ ብምዃን ይሰርሕ ኣሎ ኢሎም።
እቲ ሎሚ ዝተኻየደ ዘተ እውን ምስ “UN- Women” (ዩኤን ውመን) ዝተብሃለ ትካል ገባሪ ሰናይ ብምዃን ተሳትፎን ውክልናን ደቂ ኣንስትዮ ብምዕባይ ኣብቲ ዝካየድ ዘሎ ዘተ ሰላም ተሳተፍቲ ንክኾና ዝዓለመ እዩ።
ብፍላይ ኣብ ስቪል ማሕበረሰብ ዘለዋ ደቂ ኣንስትዮ ኣብ ከይዲ ዓቕመን ክዓቢ ብምግባር ናብ መሪሕነት ክመፃ ዓሊሙ ይስራሕ ከምዘሎ ኣይተ ኣሸናፊ ምግላፆም ሓቢሩ ኣሎ ወይን።
ኣብቲ መድረኽ ዕዱም ጋሻ ኮይኖም ዝተረኸቡ ምክትል ግዝያዊ ምምሕዳር መንግስቲ ትግራይን ሓላፊ ካቢኔ ሴክሬተርያል ዲሞክራታይዜሽንን ዘይምዕሩይ ምምሕዳርን ሌተናል ጀነራል ፃድቃን ገብረተንሳይ ብወገኖም ካብ ዝተፈላለየ ክፋል ማሕበረሰብ ዝተኣኻኸበ ሰብ ኣብ ከምዚ ዝበለ ኣጀንዳ በብዝመስሎ ክዝቲ ምኽኣሉ ናይ ዲሞክራታይዜሽን ሓደ እምነ ኩርናዕ እዩ ከም ዝበሉ እውን ወሲኹ ሓቢሩ ኣሎ ወይን።
ፀገም ትግራይ ብሰንኪ እቲ ዝተፈጠረ ኲናት ናብ ዝገደደ ብርኪ በፂሑ እዩ፤ ነቶም ፀገማት ብመንግስቲ ጥራሕ ምፍታሕ ስለዘይከኣል ነፃን ግልፅን ኮይንካ ብውልቀ ይኹን ብዝተወደበ ምንቅስቓስን ተሳትፎን ሕብረተሰብ ጥራሕ ክፍትሑ ከምዝኽእሉ ዝገለፁ ሌተናል ጀነራል ፃድቃን፣ ጠንቂ ሰላም ካብ ደገ ጥራሕ ዘይኮነስ ካብ ውሽጥና እውን ሰኣን ምዕሩይ ምሕደራ፣ ስእነት ዲሞክራሲ፣ ማዕረ ቁጠባዊ ተጠቃምነትን ካልኦት ዘይተመቻቸዉ ዕድላት ብምስኣን ክፍጠር ከምዝኽእል ከም ዘረድኡን ብሰንኪ እዚ ዝጉድኣ ድማ ደቂ ኣንስትዮ ስለዝኾና ኣብአን ትኹረት ገይርካ ንምስራሕ ተጀሚሩ ዘሎ ምንቅስቓስ ከም መንግስቲ ዝድገፍ ስለዝኾነ ተጠናኺሩ ክቕፅል ከምዝግባእ ዘተሓሳሰቡ ምዃኖም ተሓቢሩጰኣሎ።
ደቂ ኣንስትዮ ኣብ ስሩዕ ከይዲ ሰላም ክሳተፋ ቅቡልነት ብምፍጣር ምውዳብን ምጥንኻርን ወሳኒ ብምዃኑ ኣብ ድሕረ ኲናት ዝምስረት መንግስቲ ክውከላ ምጥባቕ ይኹን ኣብ ከባብያዊ ኣተኣላልያ ጎንፂ ወሰንቲ ብምዃነን ክሳተፋ ምግባር ኣዝዩ ኣገዳሲ እዩ።
ብምዃኑ እውን ኣብዚ ከይዲ እዚ ምስክርነት፣ ሓቅነት፣ ርትዓውነት ብዘለዎ መንገዲ እንተተሳቲፈን ኣብቲ ከይዲ ሰላም ተሰማዕነት ከምዘለወን ተረዲእኻ ምስራሕ ከምዘድሊ ነቲ መፅናዕታዊ ፅሑፍ ዘቕረቡ ዶክተር ምዑዝ ግደይ ኣረዲኦም፤ከም ሓበሬታ ወይን።

05 ነሓሰ 2015 ዓ.ም
መቐለ

ኣብ ዝቕፅሉ ሰለስተ ዓመታት ዝህነፁ መሰረተ ልምዓታት ከተማ መቐለ ይዝተየሎም ኣሎ
ምምሕዳር ከተማ መቐለ ኣብ ዝቕፅሉ ሰለስተ ዓመታት ኣብታ ከተማ ዝህነፁ መሰረተ ልምዓታት ብቕደም ሰዓብ ኣቐሚጡ ምስ ህዝቢ ይዝቲ ከምዘሎ ቴሌቬዥን ትግራይ ሓቢሩ ኣሎ።
ከንቲባ ከተማ መቐለ ኣይተ ይትባረክ ኣማሃ እቶም ካብ 2016 ክሳብ 2018 ዓ.ም ክህነፁ መደብ ዝተትሓዘሎም መሰረተ ልምዓት ብመንፅር ፀገማት ህዝቢ ብቕደም ሰዓቦም ከም ዝተቐመጡ ዝገለፁ ኾይኖም ካብቶም ቀዳምነት ዝተወሃቦም ትካላት ወሃብቲ ግልጋሎት ማይ፣ መብራህትን ፅርግያን ከም ዝኾኑ ኣብሪሆም።
ኣብ 2016 ዓ/ም ሓደሽቲ ክህነፁ ንዝተነፀሩን ብሰንኪ ኲናት ህንፀቶም ጠጠው ዝበሉ መሰረተ ልምዓት ንምዝዛምን ካብ ውሽጢ ኣታዊ፣ስሩዕ ባጀትን ካብ ልምዓት ባንክን ልዕሊ ክልተ ቢልዮን ብር ባጀት ከም ዝተመደበሉ ኣብቲ መድረኽ ተገሊፁ።
ኣተሓባባሪ መደብ ልምዓት ትካላውን ትሕተ ቅርፅን ከተማታት ጨንፈር መቐለ ኣይተ ኣፈወርቂ ኣብርሃ ብወገኖም እቲ ዝተሰለዐ ባጀት ኣብ መዓልኡ ክውዕልን ብፅሬትን ሰለጤንን ዝህነፁ መሰረተ ልምዓት ዝቆፃፀር ሓይሊ ዕማም ድማ ከም ዝተጣየሸ ኣብሪሆም ከም ሓበሬታ ቴሌቬዥን ትግራይ።

5 ነሓሰ 2015 ዓ.ም
መቐለ

መበል 34 በዓል ፅምብል ምስረታ ማሕበር ልምዓት ትግራይ
መበል 34 በዓል ፅምብል ምስረታ ማሕበር ልምዓት ትግራይ ብድሙቕ ኩነታት ሎሚ 6 ነሓሰ 2015 ዓ.ም ኣብ ከተማ መቐለ እናኽበረት እያ።
እታ ማሕበር 6 ነሓሰ 1981 ዓ.ም ዝተመስረተት ኾይና ፤ 5 ነሓሰ 2015 ዓ/ም ድማ መበገሲኡ ካብ ዋና ቤት ፅሕፈት ማልት ብምግባር ብምርኢት ካርኒቫል ዝተሓገዛ ኣብ ጎደናታት ከተማ መቐለ ተኽብር ኣላ።
እታ ማሕበር ንሓድነትን ሕውየትን ትግራይ ዓሊማ ዝተጣየሸት ከምዝኾነት ዝሓበሩ ምክትል ዳይሬክተር ኣብ ማሕበር ልምዓት ትግራይ ዶክተር ተስፋሁነኝ ሃይለማርያም ፤እታ ማሕበር ቅድሚ እቲ ዘጋጠመ ኩይናት ኣብ ብርክት ዝበላ ከባብታት ትግራይ ኣብ ህንፀት ኣብያተ ትምህርቲ ትካላት ጥዕናን ዝለዓለ ግደ ከምዝነበራ ኣብሪሆም።
ይኹን እምበር ብምኽንያት እቲ ኩይናት ኣብቶም ትካላት ቁፅሩ ዘይንዓቕ ብርሰት ዘጋጠማ ዝሓበሩ ዶክተር ተስፋሁነኝ ፤ መበል 34 ፅምብል ምስረታ እታ ማሕበር እንትነኽብር ፤ ንትግራይ ህዝቢ ትግራይ ዳግም ንምሕዋይ ኣብ ውሽጢ ዓድን ወፃኢን ዘሎ ህዝቢ ትግራይ ብምትሕብባር ንፁር ትልሚ ሒዛ ተላዒላ ከምዘላ ገሊፆም።
እታ ማሕበር ዘለናዮ ቅንያት ቅነ ኣሸንዳ ብምዃኑ ቅነ ኣሸንዳ ቅነ ሰላምንሕውየትን ክኾን መልእኽቲ እንኳዕ ኣብፀሐኩም ኣሕሊፋ ኣላ።

05 ነሓሰ 2015 ዓ.ም
መቐለ

ስግኣት ሕማም ሸሮኽ ንምክልኻል ይስራሕ ኣሎ
ሕማም ሸሮክ ካብ ትግራይ ወፃኢ ኣብ ብርክት ዝበሉ ከባብታት ስለዝተርኣየ ነቲ ስግኣት ንምክልኻል ይስራሕ ከምዘሎ ቢሮ ሓለዋ ጥዕና ትግራይ ኣፍሊጡ።
ሸሮኽ ማለት ረኽሲ መዓናጡ ብዘስዕብ ደቂቕ ብዓይኒ ዘይርአ ቫይብሮ ኮሌራ ብዝተብሃለ ባክተርያ ዝመፅእ ሕማም ኣፃዳፊ ማያዊ ውፅኣት ምዃኑ ዘገንዘቡ ኣብ ቢሮ ጥዕና ትግራይ ክኢላ ምእላይ ሓደጋታት ጥዕና ሕብረተሰብ ኣይተ ተስፋይ ተመስገን፣ ሕማም ሽሮክ ኣብ ሓሙሽተ ክልላት እዛ ሃገር ኣብ ዝርከባ 136 ወረዳታት ብምብፃሕ ልዕሊ 16 ሽሕ ወገናት ከም ዝሓመሙን ኣብ ክልል ኣምሓራ እውን ኣብ 20 ወረዳታት እቲ ሕማም ዝተስፋሕፈሐሉ ኩነታት ከምዘሎ ይገልፁ፡፡ 
ቢሮ ጥዕና ምስ መድረግቲ ኣካላት ብምዃን ነቲ ሕማም ንምክልኻል ዝተፈላለዩ ስራሕቲ ኣብ ምውጋን ዝርከብ ኮይኑ ተቓላዕቲ ከባቢታት ብምንፃር ክትትልን ደገፍን ዝግበረሉ ኩነታት ከምዘሎ ዝሓበሩ ኣይተ ተስፋይ፣ ሕብረተሰብ ኣብቲ ሕማም ዘለዎ ኣፍልጦን ግንዛበን ብምዕባይ ኣብ ምክልኻል እቲ ሕማም ልዑል ተራ ንክህልዎ ብትኹረት ይስራሕ ከም ዘሎ ይገልፁ፡፡ 
ሕብረተሰብ ነቲ ሕማም ኣቐዲሙ ፈሊጡ ክከላኸል ከም ዘለዎ ዝገለፁ ኣይተ ተስፋይ፣ ሕብረተሰብ ውልቃውን ከባቢያውን ፅሬቱ ብምሕላውን ኢዱ ብማይን ብሳሙናን ኣብ ወሰንቲ እዋናት ብምሕፃብ፣ ኩል ግዘ ዝበሰለ ምግቢ ብምብላዕ፣ ዝተሓከመ ማይ ብምጥቃም፣ ኣሕምልትን ፍራምረን ብዝግባእ ኣብሲልኻን ሓፂብኻን ብምጥቃምን ካልኦት መከላኸልቲ ሜላታት ብምጥቃምን ሕማም ሽሮኽ ምክልኻል ከምዝከኣል ኣገንዚቦም።

05 ነሓሰ 2015 ዓ.ም
መቐለ

ኣብ ወረዳ ኣሕፈሮም ንጥፈታት ጠሊ ዓቀብቲ ይሳለጥ ኣሎ
ኣብ ወረዳ ኣሕፈሮም ዝነጠበት ማይ ናብ ግራት ብዝብል መሪሕ ሓሳብ ንጥፈታት ወፍሪ ጠሊ ዓቀብቲ እናተሳለጠ እንትኸውን ኣብቲ ወፍሪ ዕቀባ ጠሊ ህዝቢ፣ ኣባላት ፀጥታን ሰብ ሞያን እናተሳተፉ እዮም።
ዋና ኣማሓዳሪ ወረዳ ኣሕፈሮም ኣይተ ሓየሎም ገ/ፃድቃን ኣብ ምውሓስ ሃለዋትን ድሕንነትን ህዝቢ ትግራይ ካብ ደጀን ክሳብ ግንባር ዝተርኣየ ጥምረት ሕዚ ድማ ኣብ ልምዓትን ዳግመ ህንፀትን ተጠናኺሩ ክቕፅል ይግባእ ኢሎም።
ህዝቢ ኣሕፈሮም ዝነጠበት ማይ ብምዕቃብ ናብ ረብሓ ብምውዓል ሕርሻዊ ማእተቱ ከደንፍዕ ድማ ፀዊዖም፤ ከም ሓበሬታ ርክብ ህዝብን መንግስትን እቲ ወረዳ።

05 ነሓሰ 2015 ዓ.ም
መቐለ

ኣብ ዞባ ደቡብ ትግራይ ኣብ መዳይ ወፍሪ ምስሳን ምህርቲ ሕርሻን ምዕዋት ክረምታዊ መደባትን ዝጥምት መድረኽ ዘተ ተሳሊጡ ኣሎ።
ኣብቲ መድረኽ ኣብ መዳይ ብርሰት ኣግራብን ጨፍጫፍ ደንን ሳዕቤናቱን ዝጥምቱ ፀብፃባት ንምይይጥ ቐሪቦም ብዑምቆት ከም ዝተዘተየሎምን ድሕሪ እቲ ምይይጥ ድማ ወረዳታት ኣብ በቢ ከባቢአን ዘሎ ተሞኩሮታት ከቕርባ ተገይሩ እዩ ከም ሓበሬታ ድወት።
ኣብቲ እዋን ዝተረኸቡ ኣብ ካቢኔ ግዝያዊ ምምሕዳር ትግራይ ሓላፊ ዘፈር ስግግር ዕቤት ቑጠባ ኣይተ በየነ መኩሩ እቲ መድረኽ ኣብ ልዕሊ ሃፍቲ ተፈጥሮን ልምዓት ደንን ዝበፅሕ ዘሎ ዕንወትን ብርሰትን ንምቁፅፃር ወሳኒ ግደ ከምዘለዎ ብምሕባር እቲ መደብ ንክዕወት ድማ ኩሎም ዓቕምታት ኣዋዲድካን ኣሳቲፍካን ምስራሕ ከምዘድሊ ምሕባሮም እውን ተገሊፁ ኣሎ።
ኣብ ትግራይ ብዝተኻየደ ኣዕናዊ ዂናት ሃፍቲ ተፈጥሮና ከቢድ ዕንወት በፂሕዎ እዩ በዚ እውን ኣዝዩ ትሑት ቑጠባ እዩ ዘለና ካብዚ ንክንናገፍ ድማ ዕቱብ ዝኾነ ስራሕ ክንሰርሕ ይግባእ፤ተቓለዓይነትና ንምንካይ ድማ ሓድነትና ኣጠናኺርና ክንቃለስ ኣለና ክብሉ ምዝራቦም እውን እቲ ሓበሬታ ጠቒሱ።
ዋና ኣመሓዳሪ ዞባ ደቡብ ትግራይ ኣይተ ሃፍቱ ኪሮስ ኣብ ሕሉፍ ዓለምለኸ ሞሳን ኣፍልጦን ረኺብናሉ ዝነበረ ልምዓት ሃፍቲ ተፈጥሮ ብሰንኪ ዂናት ከቢድ ሃሰያ በፂሕዎ ቑጠባና እውን ተዳኺሙ እዩ ድሕሪ ምባል ነዚ ናብ ንቡር ንምምላስ ድማ ኣብ ልምዓት ሃፍቲ ተፈጥሮ ትኹረት ሂብካ ምስራሕ ከምዘድሊ ምምልካቶም ተሓቢሩ ኣሎ።
ኣብቲ መድረኽ ኣመራርሓን ሰብሞያን ሕርሻ ኣካላት ፀጥታ ዓቀብቲ ሕግን ዳያኑ ከምኡ እውን ኣመራርሓ ወረዳን ጣብያታትን ካልኦት ዝምልከቶም ኣካላትን ተሳተፍቲ ምዃኖም እውን እቲ ሓበሬታ ኣመልኪቱ።

04 ነሓሰ 2015 ዓ.ም
መቐለ

ጠሊ ዓቀብቲ ስራሕቲ ይዕመም ኣሎ
ኣብ 12 ጣብያታት ወረዳ ፅራእ ወንበርታ ወፍሪ ምዕቃብ ጠሊ እናተሳለጠ እዩ 
ዋና ኣመሓዳሪ ወረዳ ፅራእ ወንበርታ ኣይተ ሃይላይ ገብረማርያም ኣብቲ ወረዳ ብመጠንን ዝርገሐን ሕፅረት ማይ ስለ ዘሎ ዘዝነጠበት ማይ ናብ ረብሓ ንምዉዓል ዝተፈላለዩ ጠሊ ዓቀብቲ ስራሕቲ ይዕመሙ ከም ዘለዉ ንድወት ሓቢሮም።
ብመሰረት እዚ ኣብታ ወረዳ ዝርከባ ጣብያታት ቂሐን፣ሚኪኤል እምባ፣ ሓየሎምን መሳኑን ዘተባብዕ ርሕቐት ከም ዝኸዳን ካልኦት ጣብያታት እዉን ተመጣጣኒ ኣፈፃፅማ ክህልወን ዘድሊ ደገፍ እናተገበረ እዩ ዝበሉ እቶም ዋና ኣመሓዳሪ፣ ጎኒ ጎኒ ምዕቃብ ጠሊ ሓረስቶት ወራር ዕስል ኣምበጣ ይኹን ካልኦት ባልዕ ሓሰኻ ከየጋጥሙ እውተን ግራውቶም ዕለታዊ ተፍትሽ ከካይዱ ስራሕቲ ምልዕዓል ይሳለጥ ከም ዘሎ ገሊፆም።
ኣብ ወረዳ ፅራእ ወንበርታ ጣብያ ቂሐን ኣብ ምዕቃብ ጠሊ እናነጠፉ ከም ዝረኸቦም ዝሓበረ ድወት ኣብ ከባቢኦም ዛጊድ ጥልል ዝበለ ማይ ከም ዘይወቕዕ ብምሕባር ድሕሪ ሐዚ ዝወቅዕ ዝናብ ግና ከይባኸነ ዘዝነጠበት ማይ ናብ ግራውቶም ንምእላይ ተዳሊዎም ከም ዘለዉ ሓቢሮሙለይ ኢሉ ኣሎ።

04 ነሓሰ 2015 ዓ.ም
መቐለ

ሸርፊ ወፃኢ ኣብ ዘድሕኑ ስራሕቲ ኢንተርፕራይ ከምዝስራሕ ተሓቢሩ
ብውሽጣዊ ዓቕምታት ዝስርሑ፣ሰፊሕ ዕድል ስራሕ ዝፈጥሩን ሸርፊ ወፃኢ ዘድሕኑን ስራሕቲ ኢንተርፕራይዝ ኣብ ምትብባዕ ትኹረት ተዋሂቡ ከም ዝስራሕ ቢሮ ኢንዳስትሪ ትግራይ ሓቢሩ።
ብውሽጣዊ ዓቕሚታት ዝስርሑን ሸርፊ ወፃኢ ዘድሕኑን ስራሕቲ ኢንተርፕራይዝ ኣብ ምትብባዕ ትኹረት ተዋሂቡ ከም ዝስራሕ ፥ ንህላወን ክብርን ዓዱን ህዝቡን ክብል ኩሉ ዓይነት መስዋእቲ ዝኸፈለን ይኸፍልን ዘሎ መንእሰይ ትግራይ ብቁጠባ ዓርሱ ዝሓውየሉ ባይታ ንምፍጣር ቢሮ ኢንዱስትሪ ብዕቱብ ከም ዝሰርሕ ምስ ትግራይ ቴሌቪዥን ፃንሒት ዝነበሮም ምክትል ሓላፊ ቢሮ ኢንዱስትሪ ትግራይ ኣይተ መሓሪ ገ/ሚካኤል እዮም።
ዕንወት እተን ኢንተርፕራይዛት ዝፈጠሮ ቁጠባዊ ሃሰያን ማሕበራዊ ቁልውላውን ንምፍታሕ ዝተጀመሩ ስራሕቲ ከም ዘለውን እዘን ንልዕሊ 120 ሽሕ ወገናት ዕድል ስራሕ ፈጢረን ኣብ ሃገራዊ ዕቤት ብፅሒተን ዝፍፅማ ዝነበራ ትካላት ምስ ፌዴራል መንግስቲ ብምውዳድ ናብ ስራሕ ዝኣትዋሉ ባይታ ንምምችቻው ይስራሕ ምህላዉ እውን ኣገንዚቦም።
ተወሰኽቲ 390 ሓደሽቲ ኢንተርፕራይዛት ብምፍጣር ነቲ ኣብ ትግራይ ዝተፈጠረ ቁጠባዊ ቅልውላው ዝምጥን ዕድል ስራሕ ንምምችቻው መደብ ሒዝና ንሰርሕ ኣለና ዝበሉ ኣይተ መሓሪ፣ኣብ ከይዲ ከጋጥሙ ዝኽእሉ ዝተለመዱ ማሕለኻታት ንምፍታሕ ዝሕግዙ ሓደሽቲ ኣሰራርሓታት ይዝርግሑ ምህላዎም ኣረዲኦም እዮም።

04 ነሓሰ 2015 ዓ.ም
መቐለ፨
ንዕውትነት ወፍሪ ክታበት ዝተዋደደ ርብርብ
ንዕውትነት ወፍሪ ኽታበት ዝተፈላለዩ ሕማማት ዝተዋደደ ርብርብ መድረግቲ ኣካላት ከም ዝጠልብ ቢሮ ጥዕና ትግራይ ሓቢሩ።
ብምትሕብባር ቢሮ ጥዕና ትግራይ፣ ማሕበር እኖታት ንእኖታት፣ ትካል ውድብ ጥዕና ዓለምን ትካል ገባሪ ሰናይ ዩኒሴፍን ወፍሪ ክታበት ኣድሂቡ ንመድረግቲ አካላት ሎሚ 03 ነሓሰ 2015 ዓ/ም ስልጠና መዕበዪ ግንዛበ ይወሃብ ኣብ ዘሎ መድረኽ ምኽክር ዝተረኸቡ ሓላፊ ቢሮ ጥዕና ትግራይ ዶክተር ኣማኑኤል ሃይለ ከምዝበልዎ፣ካብ ወረርቲ ሓይልታት ነፃ ዝወፃ 76 ወረዳታት ካብ 9 ክሳብ 18 ነሓሰ 2015 ዓ.ም ዝተዋደደ ወፍሪ ክታበት ክወሃብ እዩ።
ሕብረተሰብ ትግራይ ድማ ረብሓ ክታበት ተረዲኡ ንባዕሉን ውላዱን ከኽትብ ዝሓበሩ እቶም ሓላፊ፣ሕማም ቫይረስ ኮሮና፣መንሽሮ ኣፍደገ ማህፀንን ካልኦትን ዘካተተ ወፍሪ ብምዃኑ ግደ ዝምልከቶም ኣካላት ልዑል ምዃኑ ብምርዳእ ክስርሐሉ ከምዝግባእን ኣብቲ እዋን ወፍሪ ስሩዕ ግልጋሎት ጥዕና ከይተኣጓጎል፣ ኣመራርሓን ሰብ ሞያ ጥዕናን ብትኹረት ክሰርሑ ከምዝግባእን እውን ዶክተር ኣማኑኤል ሓቢሮም እዮም።
እዙይ ከምዚ ኢሉ እናሃለወ፣ሽቶታት ወፍሪ፣ ዝርዝር ክፍፀሙ ዝግብኦም ንጥፈታት፣ ኣፈፃፅማምን ስርዓት ርክብን ካልኦትን ብዝምልከቶም ብሰብ ሞያ ቀሪቡ ምይይጥ ዝተገበረሉ ኮይኑ ንዝቐረቡ ሕቶታት ድማ መብርሂ ተዋሂቡ፡፡ 
ኣብቲ መድረኽ ኣካላት ኣመራርሓ ኣብያተ ዕዮ ክልል ፣ዞባ፣ወረዳ፣ ኣመራርሓ ጥምረት ትካላት ሃይማኖትን መድረግቲ ኣካላትን ዝተረኸቡ እንትኾኑ እቲ ወፍሪ ንምዕዋት ሓላፍነቶም ከምዝዋፅኡ ሓሳቦም ገሊፆም ኣለዉ፡፡

03 ነሓሰ 2015 ዓ.ም
መቐለ

ብፍልይቲ ልኡኽ መንግስቲ እንግሊዝ ኣብ ቀርኒ ኣፍሪካን ቀይሕ ባሕርን ዝተመርሐ ልኡኽ ምስ ፕረዚደንት ጌታቸው ረዳ ዘትዮም።
ብፍልይቲ ልኡኽ ዓባይ ብሪታንያ ኣብ ቀርኒ ኣፍሪካን ቀይሕ ባሕርን ሳራ ሞንትጎመሪ ዝተመርሐ ጉጅለ ልኡኽ ምስ ፕረዚደንት ጌታቸው ረዳ ኣብ ዝርገሐ ሰብኣዊ ሓገዝ፣ ምዕባለ ትግባረ ስምምዕ ሰላም ፕሪቶሪያ፣ ዳግመ ህንፀት ትግራይን ዝተመዛበለ ህዝቢ ብቕልጡፍ ናብ መረበቱ ብዛዕባ ዝምለሰሉ ኣግባብን ኣድሂቦም ውፅኢታዊ ዘተ ምክያዶም ቤት ፅሕፈት ፕረዚደንት ገሊፁ ኣሎ።
ኣብቲ ዘተ ምክትል ፕረዚደንት ጀነራል ፃድቃን ገ/ትንሳኤ፣ ሓላፊት ካቢኔ ሴክሬታሪያት መሰረተ ልምዓት ወ/ሮ ያለም ፀጋይን፣ሓላፊ ካቢኔ ሴክሬታሪያት ማሕበራዊ ጉዳይን ፕሮፌሰር ክንደያ ገብረሂወትን ሓላፊ ቺፍ ካቢነ ሴክሬታሪያት ኣይተ ኣማኑኤል ኣሰፋን ከምዝተረኸቡ እውን እቲ ቤት ፅሕፈት ሓቢሩ እዩ።

03 ነሓሰ 2015 ዓ.ም
መቐለ

"ሕድሪ ናይቶም ዝተሰዉኡ ኣሕዋትና ተሰኪምና ኢና ክንመሃር" ተምሃሮ ዩንቨርሲቲ መቐለ 
ተምሃሪት ምሕረት ክንፈ ተምሃሪት ሳልሳይ ዓመት ክፍሊ ትምህርቲ ኢኮኖሚክስ እንትትኸዉን ተምሃራይ መብራህቱ ኪሮስ እዉን ኣብ ኢንስቲትዩት ቴክኖሎጂ መቐለ ክፍሊ ትምህርቲ ኤሌክትሮኒክስ ምህንድስና ሓምሻይ ዓመት ተመራቒ ተምሃራይ እዩ።
እዞም ክልተ ተምሃሮ ኣብ 2012 ዓ.ም ክምረቑ ኣብ ዝተቐረብሉ እዋን ፈለማ ብኮቪድ 19 ቀፂሉ ድማ ብሰንኪ ኣብ ትግራይ ዝተኻየደ ጀኖሳይዳዊ ኲናት ሕልሞም ተኾሊፉ ካብ ዩንቨርሲቲ መቐለ ክወፅኡ ተገዲዶም ይብል ትግራይ ቴሌቪዥን።
ልክዕ ከምቲ ኩሉ ህዝቢ ትግራይ ዘሕለፎን ዘሕልፎ ዘሎን ሓሳረ መከራ ኣሕሊፎም ብህይወት ተሪፎም ዳግማይ ናብ መኣዲ ትምህርቲ ተመሊሶም ዘቋረፅዎ ትምህርቲ ንክቕፅሉ ዕድል ምርካቦም ሕጉሳት እኳ እንተኾኑ ሓጎሶም ሙሉእ ከምዘይኮነ ምግላፆም እውን ሓቢሩ ኢሎ።

03 ነሓሰ 2015 ዓ.ም
መቐለ

ብጉጅለ ትካል ልምዓትን ሓበራዊ ረብሓን ዓባይ ብሪታንያ ዝተመርሐ ልኡኽ መቐለ ኣትዩ 
ፍልይቲ ልኡኽ ዓባይ ብሪታንያ ኣብ ቀርኒ ኣፍሪካን ቀይሕ ባሕርን ሳራ ሞንትጎመሪ፣ ኣብ ኢትዮጵያን ሕብረት ኣፍሪካን ኣምባሳዶር ብሪታንያ ኣምባሳዶር ዳረን ዌልች፣ ዳይረክተር ሰብኣዊ ሓገዝ ስደተኛታትን ምግቢ ውሕስናን ማቴው ያትን ሓላፊ ትካል ልምዓትን ሓበራዊ ረብሓን ምብራቕ ኣፍሪካ ቪኪ ሳይሞውርን ሎሚ ነሓሰ 3/2015 ዓም መቐለ ዝኣተው እንትኾን ብላዕለዎት ኣመራርሓ ግዝያዊ ምምሕዳር ትግራይ ኣቀባብላ ተገይርሎም።
እዚ ጉጅለ ልኡኽ መንግስቲ ኢንግልዝ፣ ኣብ ትግራይ ናይ ሓደ መዓልቲ ፃኒሒት ዝህልዎ ኮይኑ፣ ኣብ ከይዲ ትግባረ ስምምዕ ሰላም ፕሪቶሪያ ምስ ፕረዚደንት ጌታቸው ረዳ ዘተ ከካይድ እዩ።
ኣብ ዳግመ ህንፀት ትግራይን ምጅማር ሰብኣዊ ሓገዛትን ዝምልከት ምይይጥ ክገብሩ ትፅቢት ይግበር።
ብተመሳሳሊ ኣብ ከተማ መቐለ ዝርከብ መዕቖቢ ተመዛበልቲ፣ ኣብ ሪፈራል ሆስፒታል ዓይደር እውን ዑደት ከምዘካይድ ተገሊፁ፤ ኢሉ ቤት ፅሕፈት ፕረዚደንት ትግራይ።

03 ነሓሰ 2015 ዓ.ም
መቐለ

ኣብ 76 ወረዳታት ትግረይ ወፍሪ ክታበት ቫይረስ ኮሮና ክካየድ እዩ
ኣብ ወርሒ ነሓሰ ንተኸታተልቲ ትሽዓተ መዓልቲ ወፍሪ ክትባት ቫይረስ ኮሮና ከም ዝካየድ ቢሮ ሓለዋ ጥዕና ትግራይ ኣፍሊጡ።
እቲ ቢሮ ነዙይ ዘፍለጠ ኣብ ዝተዋደደ ወፍሪ ክታበት መከላኸሊ ሕማም ቫይረስ ኮሮና፣መንሽሮ (ካንሰር) ኣፍደገ ማህፀን፣ ፈተሸ ፊስቱላን ካልኦትን ኣድሂቡ ንኣካላት ሚድያ ኣብ ዝሃቦ ስልጠና እንትኾን፤ ምስ መድረግቲ ኣካላት፣ውድብ ጥዕና ዓለምን ዩኒሴፍን ካልኦት ትካላትን ብምትሕብባር ካብ 9 ነሓሰ ክሳብ 18 ነሓሰ 2015 ዓ/ም ኣብ 76 ወረዳታት ትግራይ ወፍሪ ክትባት ቫይረስ ኮሮና ከምዘካይድ እዩ ኣፍሊጡ ዘሎ።
ብምዃኑ ኩሉ ዝምልከቶ ኣካልን ማሕበረሰብን ነዙይ ብምርዳእ እቲ ዝግበር ክታበት ብዝግባእ ክጥቀመሉ ዘተሓሳሰበ ቢሮ ጥዕና ትግራይ፣ነቲ ዝግበር ወፍሪ ክታበት ኣብ ምጉስጓስ ግደ ሚድያ ልዑል ብምዃኑ ኣብተን ክታበት ዝካየደለን ወረዳታት ህዝቢ ከቲቱ ክኽተብ ኣብ ምግባርን ነቲ ከይዲ እናተኸታተላ ንሕብረተሰብ ኣብ ምፍላጥን ሚድያታት ንክነጥፋ እቲ ቢሮ ፀዊዑ ኣሎ።
እቲ ዝተውሃበ ዓቕሚ መዕበይ ስልጠና ጠቓምን እዋናውን ከምዝኾነ ዝሓበሩ ኣካላት ሚድያ ብወገኖም፤ እቲ ዝካየድ ወፍሪ ክታበት መሰረት ብምግባር ኣብ ሕበረተሰብ ግንዛበ ኣብ ምፍጣርን ኣብ ስራሕቲ ጎስጓስ ብትኹረት ከምዝሰርሑን ሓቢሮም ኣለዉ።

03 ነሓሰ 2015 ዓ.ም
መቐለ

ትካል መግቢ ዓለም ኣቋሪፅዎ ዝነበረ ህፁፅ ሰብኣዊ ሓገዝ ኣዝዩ ትሑት ብዝኾነ መጠን ከቕርብ ምጅማሩ ሓቢሩ ኣሎ 
ኣብ ውድብ ሕቡራት ሃገራት ትካል መግቢ ዓለም (WFP) ኣብ ኢትዮጵያ የቕርቦ ዝነበረ ሰብኣዊ ሓገዝ ንዝሓለፈ ሓሙሽተ ኣዋርሕ ኣቋሪፅዎ ድሕሪ ምፅናሕ ኣዝዩ ትሑት ብዝኾነ መጠን ከቕርብ ምጅማሩ ሓቢሩ ኣሎ።
ምቁራፅ ሰብኣዊ ሓገዝ ስዒቡ ብዝተፈጠረ ከቢድ ማሕበራዊ ቅልውላው ብኣማኢት ወገናት ሂወቶም ዝሰኣኑ ኮይኑ ሚሊዮናት ኣብ ዝኸፍኣ ሓደጋ ከም ዝተሳጥሑን ፥ ነዚ ተግባር ብብርክት ዝበሉ ትካላት ሰብኣዊ ሓገዝ ፣ ክኢላታት ጥዕናን ካልኦት ኣካላትን ብርቱዕ ነቐፌታ ከተኣናግድ ዝፀንሐ ትካል መግቢ ዓለም ሕዚ ብውሱን መልክዑ ሰብኣዊ ሓገዝ ምቕራብ ምጅማሩ ንማዕኸን ዜና ኣሶሸትድ ፕረስ ሓቢሩ ኣሎ ይብል ድወት።
ትካል መግቢ ዓለም ካብ ኣሶሸትድ ፕረስ ንዝቐረበሉ ሕቶ ብፅሑፍ ኣብ ዝሃቦ ምላሽ ከም ዝገለፆ ፥ ብመሰረት ሓዱሽ ዘተኣታተዎ ኣሰራርሓ ብብርኪ ፈተነ ኣብ ትግራይ ኣብ ኣርባዕተ ከባቢታት ከባቢ 100 ሽሕ ተጠቀምቲ ዝገብር ትሑት መጠን ዕደላ ሰብኣዊ ሓገዝ ከምዝጀመረ እውን እቲ ሓበሬታ ፀሪሑ ኣሎ።
እቲ ሕዚ ዝቐርብ ዘሎ ሓገዝ ካብ ባንኪ ዓለም ብዝተረኸበ ደገፍ እዩ ዝበለ ትካል ተራድኦ ኣሜሪካ ብግድኡ ብወገን ኣሜሪካ እቲ እገዳ ከምዘይተልዓለን፤ ይኹን እምበር ኣብ ቀረባ ሰብኣዊ ሓገዝ ናብ ተጠቀምቲ ዝበፅሐሉ መስርሕ ብምትእትታው ቀልጢፉ ዝጅምረሉ ኩነታት እናሰራሕና ኢና ምባሎም ንኣሶሼትድ ፕረስ ፀሪሑ እቲ ሓበሬታ ኣመልኪቱ ኣሎ።

02 ነሓሰ 2015 ዓ.ም
መቐለ

" ስምምዕነት ምቁራፅ ተፃብኦ ብምሉእነት ክትግበር ይግባእ" መንግስቲ ኣሜሪካ 
መንግስቲ ኣሜርካ ሕዚውን ስምምዕነት ምቁራፅ ተፃብኦ ብምሉእነት ክትግበር ልዑል ትኹረት ሂቡ ይሰርሕ ከምዘሎ ወሃቢ ቃል እቲ ሚንስቴር ማቲው ሚለር ገሊፆም።
ንቕንያቱ ፍሉይ ልኡኽ ኣሜሪካ ኣብ ቐርኒ ኣፍሪካ ኣምባሳደር ማይክ ሃመር ኣብ ኢትዮጵያ ከምዝነበሩን ምስ ዝምልከቶም ተወከልቲ ምንግስታት ኢትዮጵያን ትግራይን ስፍሕ ዝበለ ምይይጥ ምክያዶም ዕላዊ ገይሮም።
ኣምባሳደር ማይክ ሃመር ምስ ክልቲኦም ኣካላት ኣብ ዝገበርዎ ዘተ ምቁራፅ ተፃብኦ ብምሉእነት ክትግበር ኣብ ዘኽእል ጉዳያት ሓዊሱ፣ መሰርሕ ተሓታትነትን ስግግር ፍትሒ ኣመልኪቱ ቐዳምነት ሂቦም ዝዘተዩ ኮይኑ፣ ዛዕባ ዕጥቂ ምፍታሕ ምስንባትን ዳግመ ምጥያሽን ኣባላት ሰራዊት እውን ምዝታዮም ዝሓበሩ ማቲው ሙለር ሕዚውን ኣሜሪካ እቲ ስምምዕ ብምሉእነት ክትግበር ክንሰርሕ ኢና ኢሎም።
ወፍሪ ፅሬት፣ ከተማ ግጀት
ኣብ ዞባ ደቡብ ምብራቕ ወረዳ ሰሓርቲ ከተማ ግጀት ምስ ስራሕቲ ክረምታዊ መደባት መንኣሰይ ተታሒዙ ወፍሪ ፅሬትን ምስትኽኻል ፅርግያን ይስራሕ ኣሎ፡፡
ኣብታ ወረዳ ምስ ክረምቲ ተታሒዙ ብውሑጅ ፅርግያ ንከይሽርሸርን ፅርይቲ ከተማ ንምፍጣር ሎሚ 1 ነሓሰ 2015 ዓ.ም ኣብ ከተማ ግጀት መናእሰይ ውዑይ ብዝኾነ ምንቅስቓስ ከምዘሳለጡ መርበብ ሓበሬታ እቲ ዞባ ኣብ ዝጠቀዖ ሓፂር ሓበሬታ ጠቒሱ ኣሎ፡፡

01 ነሓሰ 2015 ዓ.ም
መቐለ

"ኣብ ትግራይ ብሰንኪ ኩናት ዓንዩ ዝርከብ ቀረብ ግልጋሎት ማይ ናብ ዝነበሮ ንምምላስ እናሰራሕና ንርከብ" ትካል ዶብ ኣልቦ ሓካይም 
ብሰንኪ ኩናት ቀረብ ግልጋሎት ማይ ትግራይ ኣመና ከምዝተሃሰየ ዝገለፀ መሃንድስን ክኢላ ማይን ፅሬትን ዶብ ኣልቦ ሓካይም ኣብ ኢትዮጵያ ወልደኪሮስ ኣሰፋ ከምዝበሎ ብርክት ዝበላ ሕብረተሰብ እናተጠቐመለን ዝነበራ ናይ ማይ ኢድ ፓምፕታት ዓንዮምን ፈሪሶምን ውሽጦም ድማ ግልጋሎት ከይህብ ምእንታን ብእምኒ ክምላእ ከምዝተገበረ 104.4 ሬድዮ ኤፍ ኤም መቐለ ፍልፍል ብምጥቃስ ኣብ መርበብ ሓበሬትኡ ዝጠቀዖ ሓበሬታ ይገልፅ።
እዘን ንህዝቢ ግልጋሎት ዝህባ ዝነበራ ማሽናት ብምዕናወን ብእግሩ ተጋዒዙ ማይ ካብ ምምፃእ ሓሊፉ ካልእ ኣማራፂ ኣይነበሮን ዝበለ ትካል ዶብ ኣልቦ ሓካይም ብምክንያት እዚ ድማ ብዙሓት ብሕማም ውፃኣትን ተምላስን ክሳቀዩ ብስእነት ፅሩይ ዝስተ ማይ ብቕልጡፍ ዝዝርግሑ ሕማማት ቆርበትን ካልኦትን ኣዝዮም ኣብ ትግራይ ንክስፋሕፍሑ ምክንያት ከምዝኾኑ እውን ተሓቢሩ እዩ።
ትካላት ጥዕና ብዝበፀሐን ዕንወት ዳርጋ ብሙልአን ካብ ስራሕ ወፃኢ ኾይነን ከምዝፀነሓን ሰለዚ ድማ ትካል ዶብ ኣልቦ ሓካይም ስርዓተ ማይ ትካላት ጥዕና ምሕዳስ ቀንዲ ዋኒን ጌሩ ኣብ ምስራሕ ከምዝርከብ እቲ ትካል ናብ ጣብያና ኣብ ዝላኣኮ ሓበሬታ ገሊፁ እዩ።
ኣብ ሆስፒታል ስሑል ሽረ ውሑስ ማይ ክህሉ ሽቓቕ፣ ሻወር፣ መሕፀቢ ቦታታትን ብዝግባእ ክሰርሕ ገይሩ እዩ ዝበለ መሃንድስን ክኢላ ማይን ፅሬትን ዶብ ኣልቦ ሓካይም ኣብ ኢትዮጵያ ወልደኪሮስ ኣሰፋ ረሲሖም ዝነበሩ ከባቢታት እውን ፅሬቶም ክሕልዉ ኣብ ምግባር ዝሰረሖም ምንቕስቓሳት ዝናእድ ምኻኑ ኣረዲኡ።
ፅሩይ ዝስተ ማይ ናብ መንበሪ ኣባይቲ ክኣቱ ፣ተመሓላለፍቲ ሕማማት ምንካይ፣ ሕማማት ቆርበትን ዓይንን ምክልካል ካሊእ ወሳኒ ዕላማ ትካል ዶብ ኣልቦ ሓካይም ክምዝኾነ ዝገለፀ እቲ ሓበሬታ ፅሩይ ዝሰተ ማይ ዘይምርካብ ድማ ለበዳ ሕማም ኮሌራ ንክስፋሕፋሕ ስለዝገብር እዚ ፀገም ንምእላይ ብዝግባእ ምስራሕ የድሊ ክብል ኣፍሊጡ።
ኣተሓባባሪ ሕክምና ኤምኤስኤፍ ኣብ ኢትዮጵያ ሳምሪን ሑሴን ብወገና ናይ ማይ ኢድ ፓምፕ ኣብ ዘይሰርሓሉ እዋን ሰባት ካብ ሩባታት ዝመፅእ ማይ ክጥቀሙ ይግደዱ እዮም ምስበለት እዚ ድማ መብዛሕትኡ ግዜ ውሑስ ኣይኮነን ፤ ዳርጋ ኣብ መላእ ትግራይ ንርኦም ዝነበርና ሕሙማት ብማይ ዝመሓላለፍ ሕማማት እዮም ክትብል ሓቢራ።
ብፍላይ ህፃናት ትግራይ ብስእነት ፅሩይ ዝስተ ማይ ንክሞቱን ንክሓሙን ምክንያት እናኾነ ይርከብ ዝበለ ትካል ዶብ ኣልቦ ሓካይም ኣብ መወዳእታ ወርሒ ሚያዝያ ካብ ሸራሮ ንደቡብ እትርከብ ንእሽቶ ቁሸት ደርሶ ሓደ ወዲ ዓሰርተ ዓመት ቆልዓ ናብ ሓደ ኣብ ገጠር ዝርከብ ትካል ጥዕና ኣብ ዝኸደሉ ዝነበረ እዋን ከምዝሞተን ኩነታት እታ ዓዲ ኣዝዩ ኣብ ከቢድ ኩኖታት ክምዝርከብን ዝገለፀ ድማ ተቖፃፃ ሪ ማይን ፅሬትን ዶብ ኣልቦ ሓካይም ዳኒኤል ሽሞንዲ እዩ።

01 ነሓሰ 2015 ዓ.ም
መቐለ

ጀጋኑና ንዝሰራሕኩምዎ ቅያ ክብረት ይሃበልና
=
ትግራይ ንዝሓተቶ ሕቶ ክምልሱ ኣብታ ቁርፂ እዋን ውልቀ ሕቶታቶም ትሕቲ ትግራይን ትግራዋይነትን ጌሮም ንምውሓስ ክብሪን መንነትን ህዝቢ ትግራይ ቅድመ ግንባር ኮይኖም ክኽፈል ዝግበኦ ኩሉ ከፊሎም ግቡኦም ፈፂሞም ብክብሪ ካብ ሰራዊት ትግራይ ዝተሰናበቱ ልዕሊ 60 ሰራሕተኛታት ፋብሪካ ሲሚንቶ መሰቦ ናብ ትካሎም እንትምለሱ ናይ ክበሪ ኣቀባብላ ተጌሩሎም።
ኣብቲ ኣቀባብላ ስነስረዓት ተረኺቦም መልአኽቲ ዘሕለፉ ኣካያዲ ስራሕ ፋብሪካ ሲሚንቶ መሰቦ ኣይተ ክብረኣብ ተወልደ ከም ዝበልዎ ብጅግንነት ልኡኽቶኹም ተዋፂእኹም፣ ክኽፈል ዝግበኦ መስዋእትነት ኩሉ ከፊልኩም ግቡእኹም ፈፂምኩም ናብ ትካልኩም ዝተመለስኩም ተጋደልቲ ኢኹም እሞ ብጅግንነትኩም ኮሪዕና ኢና ከምዝበሉ መርበብ ሓበሬታ ፋብሪካ ሲሚንቶ መሰቦ ሓቢሩ።
እቶም ኣካያዲ ስራሕ፣ ኩሉ ህዝቢ ትግራይ ፀኒቱ የሻል ዝበለ ድማ ርእሱ ኣድኒኑ ዝነብረላ ትግራይ ክትህሉ ዝዓለመ ወፍሪ ፅንተት ዕላምኡ ኣፍሺልኩም ነዛ ሐዚ ረኺብናያ ዘለና ኣንፃራዊ ሰላም ብሳላ ቃልስኹምን መስዋእትኹምን ረኺብናያ ኣለና።
እዚ ዝኸፈልኩምዎ መስዋእትነትን ዘመዝገብኩምዎ ቅያን ድማ ኣብ ታሪኽ ህዝቢ ትግራይ ብወርቂ ቀለም ተፃሒፉ ክነብር እዩ ምባሎም ተሓበሩ ኣሎ።
ሐዚ ካብ ሓደ ግንባር ናብ ካልእ ግንባር ቃልሲ ኢኹም መፂእኹም፤ ከይመውት ዝተጋደልኩሙሉ ህዝቢ ሐዚ ውን ብጥምየት ይመውት እዩ ዘሎ ፣ ዝተወግኡ ብፆትኩም ኣብ ሕክምና ኮይኖም እኹል መግቢን መድሓኒትን ኣይረኽቡን ዘለው ፣ መሰቦ ድማ እዚ ፀገም ክፍታሕ ኣብ ኣፀጋሚ ናይ ቢዝነስ ሃዋህው ኮይኑ በታ ዝርካቡ ዝኸኣሎ ሓገዝ ይገብር ኣሎ፣ እዚ ግና እኹል ኣይኮነን።
ናይ ህዝቢ ትግራይ ፀገም ምፍታሕ ግቡእ ናይ ትካልና ስለዝኾነ ፣ነቲ ኣብ ግንባር ዘርአኹምዎ ጅግንነት ኣብ ትካልኩም ውን ክትደግምዎን መፍረያይነት ትካልና ኣብ ምድንፍዕ መሪሕ ተራኹም ክትፃወቱ ሓደራ ክብሉ ፃዊዒቶም ምቕራቦም እቲ ሓበሬታ ኣረዲኡ።
ተወካሊ እቶም ጀጋኑ ዝኾነ ተጋዳላይ ካልኣዩ ግደይ ብወገኑ ድማ ካባና ትፅቢት ዝግበር ኩሉ ንምግባር ድልዋት ምዃንናን ብሽም ገዲፍናዮም ዝመፃእና ስወኣት ብፆትና ከም እንሰርሕን ይገልፅ ምባሉ እቲ ሓበሬታ ጠቒሱ እዩ።
ኣብቲ መድረኽ ነቶም ብኽብሪ ዝተሰናበቱ ተጋደልቲ ብፋብሪካ ሲሚንቶ መሰቦ ዝተዳለወ ወረቐት ምስክር ምስግና ከምዝተውሃበ ካብቲ ሓበሬታ ንምርዳእ ተኻኢሉ ኣሎ።
ክብሪን ሞሳን ንጀጋኑ ስወኣትና!!

01 ነሓሰ 2015 ዓ.ም
መቐለ

ስራሕቲ ጠሊ ዕቀባ ተጠናኺሩ ይቕፅል ኣሎ
ኣብ ዞባ ደቡብ ምብራቕ ትግራይ ወረዳ ሕንጣሎ፣ ጣብያ ዋዛ ስራሕቲ ወፍሪ ጠሊ ምዕቃብ ካብ 01 ክሳብ 10 ነሓሰ 2015 ዓ/ም ዝፀንሕ ስራሕቲ ጠሊ ዕቀባ ተጠናኺሩ ከም ዝቕፅል ካብ መርበብ ሓበሬታ እቲ ዞባ ዝረኸብናዮ ሓበሬታ ኣመላኺቱ ኣሎ።
ኣብቲ ዞባ ኣብ ኣድላይነትን ጠቓምነትን ስራሕቲ ጠሊ ዕቀባ ንማሕበረሰ ሰብ ሰፊሕ ምልዕዓል ተጀሚሩ ከምዘሎ እውን ተሓቢሩ እዩ።

01 ነሓሰ 2015 ዓ.ም
መቐለ

"ኣብ ሻምፒዮና ኣትሌቲክስ ዓለም 2023 ብሉፅ ውፅኢት ንምምዝጋብ ጠንኪረ ይሰርሕ ኣለኹ" ኣትሌት ጉዳፍ ፀጋይ
ሻምፒዮና ኣትሌቲክስ ዓለም 2023 ንክጅመር ዕድመ ክልተ ሰሙን ጥራሕ ተሪፍዎ ከምዘሎን ካብ 13 ክሳብ 21 ነሓሰ 2015 ዓ.ም ድማ ኣብ ቡዳፔስት ሃንጋርይ ከምዝሳለጥን ተሓቢሩ ኣሎ።
ኣብዚ ውድድር ፍርያት ትግራይ ዝኾና ብሉፃት ኣትሌታት ዝሳተፋ ኾይነን ካብኣተን ሓንቲ ዝኾነት ኣትሌት ጉዳፍ ፀጋይ ምስ ስፖርት ድወት ኣብ ዝገበረቶ ቃለመሕተት እቲ ውድድር ልዑል ጥንቃቐ ዝጠልብ ውድድር ከምዝኾነን ዝሓሸ ውፅኢት ንምምዝጋብ ድማ ልምምዳ ጠንኪራ ትሰርሕ ከምዘላን ገሊፃ ኣላ።
ኣብቲ ውድድር ዝስለፍ ኹሉ ኣትሌት ታሪኽ ንምፅሓፍ እዩ ዝነሓናሕ፣ በዚ መሰረት ጠንካራ ውድድር ከምዝኸዉን ኣየጠራጥርን፣ ኣብዚ ጎብለል ኮይንኻ ንምውፃእ ድማ ጠንኪረ ይሰርሕ ኣለኹ ክትብል ኣትሌት ጉዳፍ ፀጋይ ሓቢራ ኣላ።
ኣብቲ ውድድር ድማ ከምኒ ኣትሌታት ለተሰንበት ግደይ፣ ጎቶይቶም ገብረስላሴ፣ ለምለም ሃይሉ፣ ፍረወይኒ ሃይሉ፣ብርቄ ሓየሎም በሪሁ ኣረጋውን ካልኦትን ተሳተፍቲ ከምዝኾኑ ኣቐዲሞም ምርግጋፆም ይዝከር፤ ኢሉ ኣሎ ፀብፃብ ስፖርት ድወት።

01 ነሓሰ 2015 ዓ.ም
መቐለ

ዕላዊ መድረኽ ከይዲ ምጅማር ትምህርቲ ዩንቨርስቲ መቐለ
ከይዲ ምጅማር ምምሃር ምስትምሃር ተመረቕቲ ተምሃሮ ላዕለዎት ትካላት ትምህርቲ ኣብ ዩኒቨርስቲ መቐለ ሎማዓንቲ ብዕሊ ምጅማሮም ዘበስር መድረኽ እናተኻየደ እዩ።
ዩንቨርሲቲ መቐለ ድሕሪ ኣስታት ሰለስተ ዓመታት ምቁራፅ ፥ ዝሓለፈ 26 ሓምለ 2015 ዓ/ም፣ ተመረቕቲ 2013 ዓ/ም ክኾኑ ዝነበሩን በቲ ኩናት ትምህርቶም ዘይወድኡ ተምሃሮ ምቕባሉ ዝዝከር ኮይኑ እንሆ ሎምዓቲ ድማ ዝተቐበሎም ተምሃሮ ሓዊሱ ዑድማት ኣጋይሽ ኣብ ዝተረኸብሉ ከይዲ ምምሃር ምስትምሃር ምጅማሩ ዘበስር መድረኽ የሳልጥ ኣሎ።
ኣብቲ መድረኽ ካብ ትግራይን ፌደራልን ዝተፈላለዩ ዕዱማት ኣጋይሽ ዝተረኸቡ ኾይኖም እቶም ተምሃሮ እውን ካብ ዝተፈላለያ ከባቢታት ትግራይ ዝመፁ እንትኾኑ ካብ ሰራዊት ትግራይ ብኽብሪ ዝተሰናበቱ ተምሃሮ ላዕለዎት ትካላት ትምህርቲ ይርከብዎም፤ ኢሉ ዝሓበረ ድወት እዩ።

29 ሓምለ 2015 ዓ.ም
መቐለ

"ኣይኮነን ብመስዋእቲ ደቅኹም ዝመፀ ሃፍቲ ትእምት ካልእ እውን ስድራ ስዉኣት ከድግፍ ግቡእ እዩ" ፕረዝደንት ጌታቸው ረዳ 
ፕረዝደንት ጌታቸው ረዳ ስራሕቲ ምግባረ ሰናይ ትእምት ብሰንኪ ኩናት ተቛሪፁ ዝፀንሐ ንስድራ ስዉኣት ዝገብሮ ዝነበረ ድጎማ ንምጅማር ዓሊሙ ኣብ ዘሳለጦ ዘሎ ዋዕላ ተረኺቦም ከምዝገለፅዎ ንስድራ ስውኣት ኣብ ምሕጋዝ ኣይኮነን ብመስዋእቲ ደቅኹም ዝመፀ ሃፍቲ ትእምት ካልእ እውን ከድግፍ ግቡእ እዩ ክብሉ ምግላፆም ድወት ሓቢሩ ኣሎ።
ትእምት ካብ ዝገብሮ ሓገዝ ብተወሳኺ ግዝያዊ ምምሕዳር ንስድራ ስውኣት ዘድ ትሊ ሓገዝ ክገብር እዩ።
ንቀፃሊ ትግራይ መስዋእቲ ኣሽሓት ትኸፍለሉ ኩነታት ብምትራፍ መሰል ዓርሰ ውሳነ ትግራይ ንምርግጋፅ ክንሰርሕ ኢና ምባሎም እውን እቲ ሓበሬታ ጠቒሱ እዩ።

29 ሓምለ 2015 ዓ.ም
መቐለ

ስራሕት ጠሊ ዕቀባ ይሳለጥ ኣሎ
ዞባ ደቡብ ምብራቕ፣ ኣብ ወረዳ ሕንጣሎ ጣብያ ሒዋነ ሓረስቶት እታ ጣብያ ምስ ኣባላት ሰራዊት ትግራይ ብምዃን ፤ ስራሕቲ ጠሊ ዓቀብቲ ይሳለጥ ከም ዘሎን እቲ ተጀሚሩ ዘሎ ብሉፅ ስራሕቲ ጠሊ ዕቀባ ድማ ናብ ኻልኦት ጣብያታት እታ ወረዳ ክስፋሕፋሕ ኩሉ ክረባረብ ይግባእ ክብል ኣብ መርበብ ሓበሬትኡ ጠቂዑ ኣሎ።

28 ሓምለ 2015 ዓ.ም
መቐለ

ቐዋምን ተንቀሳቓስን ንብረቶም ተኣጊዱ ዝፀንሐ ትካላት እቲ እግድ ንክላዓል ቤት ፍርዲ ወሲኑ
ኣብ ልዕሊ ትግራይ ንዝተፈፀመ ኩናት ስዒቡ ቐዋምን ተንቀሳቓሲ ንብረቶም ተኣጊዱ ዝፀንሐ ማሕበር ልምዓት ትግራይ ፣ ማሕበራዊ ረድኤት ትግራይ ፣ ማሕበር ጉድኣት ትግራይን ሓዊሱ ኣብ ካልኦት ሽድሽተ ትካላት ተደንጊጉ ዝነበረ እግድ ንክላዓል ቤት ፍርዲ ወሲኑ።
ንቕሉዕ ኩናት ትግራይ ስዒቡ ኣብ ተመሳሳሊ መዝገብ ብጥርጣረ ተኸሲሶም ፥ ተንቐሳቓስን ዘይንቀሳቐስን ንብረቶም ተኣጊዱ ዝፀንሐ ማሕበር ልምዓት ትግራይ ፣ ማሕበራዊ ረድኤት ትግራይ ፣ ማሕበር ጉዱኣት ኩናት ትግራይ ፣ ሜጋ ሕትመትን ምክፍፋልን ፣ ኣበርገለ ኢንተርናሽናል ላይቭስቶክ ፣ ደጀና ኬሚካል ሓላፍነቱ ውልቀ ማሕበርን ተኣጊዱ ፀኒሑ እዩ።
ይኹን'ምበር ሕዚ ብመሰረት ሚንስቴር ፍትሒ እቲ እግድ ንክላዓል ዘቕረቦ ሕቶ ላዕለዋይ ቤት ፍርዲ ፌደራል ነቲ እግድ ክለዓልን ብጊዚያዊነት ነተን ትካላት ከመሓድር ተሸይሙ ዝነበር ቦርድ ክፈርስን ስልጣኑ ክስረዝ ዝውስን ትእዛዝ ኣማሓላሊፉ ኣሎ።
ቅድም ክብል ብተመሳሳሊ ንኩናት ትግራይ ስዒቡ ኣብ ትሕቲ ትካል እግሪ ምትካል ትግራይ (ትእምት) ናይ ዝመሓደራ 21 ትካልት ንግዲ ትእምት ተነቢሩ ዝነበረ እግድ ንክለዓል ላዕለዋይ ቤት ፍርዲ ፌደራል ወሲኑ ምንባሩ ይዝከር፤ ኢሉ ዝፀብፀበ ድወት እዩ።

28 ሓምለ 2015 ዓ.ም
መቐለ

ዘተ ምምሕያሽ ግልጋሎት ጥዕናን ስርዓት ኣመጋግባን ማሕበረሰብ
ኢንስቲዩቱዩት ምርምር ጥዕና ትግራይ ምስ ቢሮ ሓለዋ ጥዕናን መድረግቲ ኣካላትን ብምትሕብባር ብሰንኪ ኣብ ትግራይ ዝተኻየደ ኲናት ንማሕበራውን ስነ ልቦናውን ሃስያ ዝተቓልዐ ማሕበረሰብ ዝሓሸ ግልጋሎት ጥዕና ንምሃብን ስርዓት ኣመጋግባኡ ንምስትኽኻልን ትኹረት ዝገበረ ዘተ የካይድ ከምዘሎ ቴሌቪዥን ትግራይ ይሕብር።
ኣብ ትግራይ ብዝተኣወጀ ጆኖሳይዳዊ ኲናት ኣብ ልዕሊ ትካላት ጥዕና ትግራይ ከቢድ ዕንወትን ጉሕለትን ከም ዝተፈፀመ ይፍለጥ ዝበለ እቲ ሓበሬታ፣ኢንስዩቲዩት ምርምር ጥዕና ትግራይ ኣብ ፀገም ጥዕና ማሕበረሰብን ስነ ኣመጋግባን ኣድሂቡ ምስ ቢሮ ሓለዋ ጥዕና ፣ ካልኦት መድረግቲ ኣካላትን ሰብ ሞያ ጥዕናን ይዝቲ ኣሎ ኢሉ።

28 ሓምለ 2015 ዓ.ም
መቐለ

ባንኪ ንግዲ ኢትዮጵያ ጨንፈር መቐለ ሽልማት ናይ ምሃብ ስነስርዓት ኣብ መቐለ የሳልጥ ኣሎ
ኣይተ ኤልያስ ልሳነ ወርቅ ሓላፊ ሰሜን ዲስትሪክት ባንኪ ንግዲ ኢትዮጵያ ኣብቲ ስነ-ስርዓት ተረኺቦም ከም ዝበልዎ፤ ባንኪ ንግዲ ኢትዮጵያ ንዝሓለፉ 60 ዓመታት ባህሊ ምዕቋር ማሕበረሰብ ኣብ ምምሕያሽን ምጥንኻርን ከምኡ እውን ኢኮኖሚያዊ ምንቅስቓስ ንክህልው ርኡይ ተራ እናተፃወተ መፂኡ፡፡
ባህሊ ምዕቋር ማሕበረሰብ ንምዕባይ ካብ ዝሕግዙ ስራሕቲ “ይዕቆሩ ይሸለሙ” ዝብል መርሃ ግብሪ እቲ ሓደን ውፅኢታውን ኮይኑ ብመሰረት እዚ ዓማዊል እቲ ባንኪ ገንዘቦም ብምዕቋሮም ዝተፈላለዩ ዓይነታት ሽልማት ተበርኪትሎም እዩ፡፡
ባንኪ ንግዲ ኢትዮጵያ ዓለም ዝበፅሖ ቴክኖሎጂ ብምትእትታውን ብምጥቃምን ኩሉ ምንባብን ምፅሓፍን ዝኽእል ወገን ናብ ባንኪ ከይኸደ ኣብ ገዝኡ ኮይኑ ብሞባይል ባንኪንግ፣ ኢንተርኔት ባንኪንግ፣ ብኤቲኤምን ዝመሳሰሉ ብምጥቃም ስራሕቱ ከቀላጥፍ ከምዝኽእል ንምግባር ብትኹረት ይስራሕ ከም ዘሎ እቶም ሓላፊ ገሊፆም፡፡
ኣብቲ ስነ ስርዓት ሽልማት ምክትል ፕሬዚደንት ግዚያዊ መንግስቲ ትግራይን ሓላፊ ቢሮ ዲሞክራታይዜሽንን ጀነራል ፃድቃን ወልደተንሳይ ፥ንግዲ ባንኪ ኢትትዮጵያ ኣብ ሕውየት ትግራይ ትኹረት ገይሩ ክሰርሕ ይግባእ ድሕሪ ምባል፣ ትግራይ ናብ ዝነበረቶ ብራኸ ንምምላስ ኣብ ዝግበሩ ስራሕቲ ዝለዓለ ግደ ክህልዎ ኣለዎ ኢሎም፡፡
እቲ ባንኪ ተፈናቐልቲ ናብ በትኦም ምምላስ፣ ሓረስታን ነጋዳይን ብዝግባእ ንከፍርዩ ኣብ ምግባርን ካብ ሰራዊት ዝተመለሱ ወገናት ኣብ ምጥያሽን እውን ትኹረት ሂቡ ክሰርሕ ከም ዘለዎ ገሊፆም።

ትግራይ
27 ሓምለ 2015ዓ.ም
መቐለ

ትካል ጥዕና ዓለም(WHO) ኣብ ትግራይ መቐለ ሓዱሽ ቤት ፅሕፈት ምኽፋቱ ዕላዊ ገይሩ።
ትካል ጥዕና ዓለም ዝተፈላለዩ ናይ ቴክኒክ፣ፍይናንስ ከምኡ እውን ንቢሮ ጥዕና ትግራይን ህዝቢ ትግራይን ንዝሓለፉ ዓሰርተታት ዓመታት ዝተፈላለዩ ሓገዛት እናገ ከምዝመፀ ብምግላፅ ኣብ መቐለ ጨንፈር ትግራይ ዝኽፈት ዘሎ ሓዱሽ ቢሮ ምስ ሴክተር ጥዕና ትግራይ ዝነበሮ ርክብ ዘጠናኽር ምዃኑ ገሊፁ።
ኣብቲ ስነ ስርዓት ምኽፋት ጨንፈር ቤት ፅሕፈት ትካል ጥዕና ዓለም ኣብ ትግራይ ዝወገኖም ስራሕቲ ቀሪቦም እዮም።
ትካል ጥዕና ዓለም ሓድሽ ቤት ፅሕፈት ኣብ መቐለ ትግራይ ምኽፋቱ ዕላዊ ኣብ ዝገበረሉ ዝተፈላለዩ ናውቲ ሕክምና ፣ኣፋውስ ከምኡ እውን ዝተፈላለዩ ሃንፅቲ ምግቢታት ብሓገዝ ኣበርኪቱ እዩ።
ኣብቲ ስነ ስርዓት ርክክብ ሓገዝ ሓለፊ ቢሮ ጥዕና ትግራይ ዶ/ር ኣማኑኤል ሃይለ ተረኺቦም ተቐቢሎም ፤ከም ፀብፃብ ድወት።

27 ሓምለ 2015 ዓ.ም
መቐለ

ግደ ሕብረት ማሕበራት ሲቪል ማሕበረሰብ ትግራይ
----
ኣብ ትግባረ ቀንዲ ዕማማት ህዝብን ግዝያዊ መንግስቲ ትግራይን ግደ ሕብረት ማሕበራት ሲቪል ማሕበረሰብ ትግራይ ዕዙዝ እዩ- ሌተናል ጀነራል ፃድቃን ገብረትንሳኤ
ኣብ መበል 14 ዓመታዊ ጉባኤ ሕብረት ማሕበራት ሲቪል ማሕበረሰብ ትግራይ (ACSOT) ዝተረኸቡ ምክትል ፕረዚደንት ግዝያዊ ምምሕዳር ትግራይን ካቢኔ ሴክሬታርያት ዲሞክራታይዜሽንን ዘይምእኹል ምሕደራን ትግራይ ሌተናል ጀነራል ፃድቃን ገብረትንሳኤ፤ እዘን ማሕበራት ኣብ ሕውየት ትግራይ ዝዓዘዘ ግደ ዘለወን ብምዃነን ኣበርቲዐን ክሰርሓ ይግባእ ኢሎም ክብል ትግራይ ቴሌቪዥን ፀብፂቡ ኣሎ።
ሰላምን ፀጥታን ትግራይ ውሑስ ክኸውን፤ሕውየት፣እግሪ ምትካልን ዳግመ ህንፀትን ክመፅእ ከምኡ ውን ፖለቲካዊ ኩነታት ትግራይ ምቕያር ሰለስተ ዓበይቲ ዕማማት ግዝያዊ መንግስቲ ትግራይ እዮም ዝበሉ ጀነራል ፃድቃን፤ ህዝቢ ትግራይ ካብ ዘለዎ ፀገም ክወፅእ ንሕብረት ማሕበራት ሲቪል ማሕበረሰብ ትግራይ ሓዊሱ ኹሉ ብማዕረ ክሰርሐሎም ከምዘተሓሳሰቡ እቲ ሓበሬታ የረድእ።
ሌተናል ጀነራል ፃድቃን ድሕሪ ስምምዕነት ሰላም ፕሪቶርያ ዝተረኸበ ሰላም ንረብሓ ሕብረተሰብን ቀዳምነት ዝወሃቦም ፀገማት ንምፍታሕን ምስቶም መደራደርትና ናብ ዝጠንከረ ብርኪ ንምብፃሕ ብሓባር ዝጠምረና ኣከያይዳ ክንኸይድ ይግባእ ከምዝበሉን ሰላም ካልኦት ዕማማት ንምስራሕ ወሳኒ ብምዃኑ ሕብረት ማሕበራት ሲቪል ማሕበረሰብ ትግራይ ካልኦት ማሕበራትን ሓበራዊ ሓለዋ ከምዘድልዮ ምግላፆም እውን ኣመልኪቱ እዩ እቲ ሓበሬታ።

27 ሓምለ 2015 ዓ.ም
መቐለ

ኣብ ክረምታዊ መደባት መሰረት ዝገበረ ዘተ ይሳላጥ ኣሎ
ኣብ ዞባ ደቡብ ምብራቕ ትግራይ ኣብ ክረምታዊ መደባት መፍረያይነት ሕርሻ ኣመልኪቱ ዘተ ይሳለጥ ከምዘሎ ኣብ ድረ ገፅ እቲ ዞባ ዝረኸብናዮ ሓበሬታ ኣመላኺቱ።
ኣብቲ መድረኽ ኣብ ምክልኻል ብርሰት ደኒ ፣ ምክልኻል ባልዓት ዝራእቲ ፣ስራሕቲ ጠሊ ዓቀብትን ምስ ክልል ፣ ዞባ ፣ ወረዳ ጣብያ ኣመራርሓን ክኢላታትን ብብርኪ ዞባ ሎሚ 27 ሓምለ /2015 ዓ/ም ኣብ ከተማ ዓድጉደም መድረኽ ዘተ ይሳለጥ ኣሎ።

27 ሓምለ 2015 ዓ /ም
መቐለ

ንልዕሊ 10 ሽሕ ተምሃሮ ትግራይ ሓገዝ ናውቲ ትምህርቲ ተበርኪቱ
ኣካያዲ ስራሕ ትካል ገባሪ ሰናይ ኣይስ ኣይተ ብስራት መስፍን፣ኣብ ካቢኔ ግዚያዊ መንግስቲ ትግራይ ሓላፊ ስግግርን ልምዓትን ፕሮፌሶር ክንደያ ገብረህይወትን ሓላፊ ቢሮ ትምህርቲ ትግራይ ዶክተር ኪሮስ ጉዑሽን ፣ገባሪ ሰናይ ዶክተር ሰር ቦብ ጊልዶፍ (ባንድ ኤይድ ትረስት) ንልዕሊ 10 ሽሕ ተምሃሮ ትግራይ ንዝገበሮ ሓገዝ ናውቲ ትምህርቲ ኣመስጊኖም፡፡
ትካል ኣይስ "BACK TO SCHOOL CAMPAIGN"፣ (ወፍሪ፣ተምሃሮ ናብ መኣዲ ትምህርቲ ምምላስ)፣ ብዝብል ቴማ ህፃናት ትግራይ ዝሐሸት ትግራይ ንክሓስቡ፣ንፅባሕ ተስፋ ንክኾኑን ናብ መኣዲ ትምህርቲ ንክምለሱን ዘይሕለል ፃዕሪ እናገበረ ከም ዝርከብ ዝሓበሩ እቶም ኣካያዲ ስራሕ፣ ካብ ፈታዊ ህዝብና ዝኾነ ዶክተር ሰር ቦብ ጊልዶፍ ዝተረኸቡ ሓገዝ ናውቲ ትምህርቲ ኣብተን ብምትሕብባር ማሕበረሰብ ትግራይን ፋይናንሳዊ ሓገዝ ዶክተር ሰር ቦብ ጊልዶፍ ዝተሃነፃ 10 ኣብያተ ትምህርቲ ትግራይ ከም ዝውዕል ሓቢሮም።
ዶክተር ሰር ቦብ ጊልዶፍ ንዝገበሮ ሓገዝ ብሽም ትካል ኣይስን ህዝቢ ትግራይን ዘመስገኑ ኣይተ ብስራት፣ ዶክተር ሰር ቦብ ጊልዶፍ ህዝቢ ትግራይ ዝበፅሖ ዕንወትን ካብቲ ዝበፅሖ ዕንወት ንምልዓል ይገብሮ ዘሎ ከቢድ ቃልስን ሪኡ ከም ቀደም ኣብ ጎኒ ህዝቢ ትግራይ ደው ኢሉ ንማሕበረሰብ ዓለም ንክዛረብን እቲ ሓቂ ንክምስክርን ናብ ትግራይ መፂኡ ዑደት ንኽገብር ብኣኽብሮት ፀዊዖም፡፡
ኣብ ካቢኔ ግዚያዊ መንግስቲ ትግራይ ሓላፊ ስግግርን ልምዓትን ፕሮፌሰር ክንደያ ገብረህይወት፣ ንዶክተር ሰር ቦብ ጊልዶፍ ምስጋና ድሕሪ ምቕራብ፣ኣብ 1977 ዓ.ም ዝነበረ ድርቅን ጥሜትን ህዝቢ ትግራይ ከይፀንት እናሓገዙን ትግራይ ንምዕባይ ኣብ ዝተገበረ ፃዕሪ እውን ምስ ገባሪ ሰናይ ኣይስ ብምዃን ኣብያተ ትምህርቲ እናሰርሑ ዝመፀ እሙን ፈታውን ልዑል ሰብኣውነትን ዘለዎ እዮም ኢሎም።
ሰር ቦብን ካልኦት ገበርቲ ሰናይ ትካላትን ኣብ ትግራይ ዝበፅሐ ዕንወት ተዓዚቦም ኩለ መዳይ ደገፍ ንክገብሩን ንህዝቢ ዓለም ንከርድኡን ክምስክሩን ትግራይ ንክጉብንይዎ እውን ፃዊዒት ኣቕሪቦም።
ሓላፊ ቢሮ ትምህርቲ ትግራይ ዶክተር ጉዕሽ ኪሮስ ብወገኖም፣ ሰር ቦብ እቲ ኣብ ልዕሊ ትግራይ ብልፍንታውያን ዝተገበረ ወራርን ግፍዕታትን ህዝቢ ዓለም ንከይፈልጦ በሪ ዓፂኻ ዝተገብረ ኣረሜናዊ ፍፃመ መረዳእታ ኣኪቦም ዓለም ንክፈልጦ ዝገበሩ ኣብ ታሪክ ህዝቢ ትግራይ ዓብይ ቦታ ዘለዎም ምዃኖምን ቅድሚ ሕዚ ብዝገበርዎ ደገፋት ዩኒቨርስቲ መቐለ ክብሪ ዶክትሬት ሂብዎም ዝነበረ ምዃኑ ብምዝኽኻር ቁልፊ ፈታዊ ህዝቢ ትግራይ ምዃኖም ንዝገበርዎ ደገፍ ብምምስጋን ሰናይ ተግባሮምጰኣጠናኺሮም ንክቕፅልሉ ፃዊዒቶም ኣቕሪቦም።

27 ሓምለ 2015 ዓ.ም
መቐለ
ዩኒቨርሲቲ ኣክሱም ተምሃሮ 12 ክፍሊ ተቐቢሉ
ዩኒቨርሲቲ ኣክሱም ካብ ዞባታት ማእኸልን ሰሜን ምዕራብን ንዝመፁ ተምሃሮ 12 ክፍሊ 26 ሓምለ 2015 ዓ/ም ከምዝተቐበለ ሓቢሩ።
እቶም ተምሃሮ ንልዕሊ ክልተ ዓመት ብምኽንያት ኮሮናን ኣብ ትግራይ ብዝነበረ ኲናትን ካብ መኣዲ ትምህርቲ ርሒቖም ምፅንሖም ዝሓበረ እቲ ዩኒቨርሲቲ፣ ሕዚ ዝተቐበሎም ተምሃሮ 12 ክፍሊ፣ ንሃገራዊ ፈተና 12 ክፍሊ ዝሕግዞም ትምህርቲ ንምሃብ ከምዝኾነ ኣብ መርበብ ሓበሬትኡ ኣፍሊጡ ኣሎ።
ኣብ ትግራይ ዝርከባ ካልኦት ዩኒቨርስቲታት እውን ብተመሳሳሊ፣ ተምሃሮ 12 ክፍሊ ንሃገራዊ ፈተና ዝሕግዝ ትምህርቲ ንምሃብ ይዳለዋ ከምዘለዋ ይዝከር።

27 ሓምለ 2015 ዓ.ም
መቐለ

ዩኒቨርስቲ ዓዲግራት ቅበላ ተምሃሮ ካብ 29 ሓምለ ክሳብ ባሕቲ ነሓሰ 2015 ዓ/ም ከካይድ እዩ!!
ፕረዚደንት ዩኒቨርስቲ ዓዲግራት ዶክተር ዛይድ ነጋሽ ብሰንኪ ኵናት እቲ ዩኒቨርስቲ ኣብ ስነልቦና ሓይሊ ሰቡን ዉሽጣዊ ናዉትን ኣዝዩ ከቢድ ሃስያ ዋላ እንተበፅሖ ንዘጋጥምዎ ክፍተታት ንምምላእ ከካይዶም ዝፀንሐ ፃዕሪታት ይዉገኑ ስለ ዘለዉ ኣብ ቀረባ ምምሃር ምስትምሃር ክጅምር እዩ ከምዝበሉ ድምፂ ወያነ ትግራይ ሓቢሩ።
ስለ ዝኾነ ብሰንኪ ኵናት ትምህርቶም ዘቛረፁ ተምሃሮ እቲ ዩኒቨርስትን ኣብ ካልኦት ዩኒቨርስቲታት ክመሃሩ ዝፀንሑን ግን ድማ ብሰንኪ ፖለቲካዊ ፀገም እዛ ሃገር ናብቲ ዝመሃርሉ ዩኒቨርስቲ ከይዶም ክመሃሩ ዘይኽእሉ ብድምሩ እቲ ዩኒቨርስቲ ብዉሽጣዊ ዓቕምታቱ ንሰራሕተኛታቱ ኣብ ዙርያ ሕውየት ስልጠና ከም ዝሃበን ዝዓነዉን ዝተሰረቑን ናዉቲ ድማ ዘድሊ ፅገናን ምምላእን ብመምህራን እቲ ዩኒቨርስቲ ከም ዝተሳለጠ ኣረዲኦም ኢሉ ኣሎ እቲ ሓበሬታ።
ብዘይካ እዚ እቲ ዩኒቨርስቲ ናይ 12 ክፍሊ ሃገራዊ መልቀቒ ፈተና ንዝወስዱ ተምሃሮ ዞባታት ምብራቕን ማእኸልን መጠናኸሪ ትምህርቲ ንምሃብ እዉን ክቕበሎም ዘድሊ ቅድመ ምድላዉ ምፅፋፊ ዶክተር ዛይድ ከምዝሓበሩ ተገሊፁ እዩ።
ንመምህራንን ደገፍ ወሃብትን እቲ ዩኒቨርስቲ ከምዘዘራረበ ዝሓበረ ድወት፣እቲ ዩኒቨርሲቲ ብሓይሊታት ፅንተት ከቢድ ጉድኣት በፂሕዎ ዋላ እንተነበረ ማሕበረሰብ እቲ ዩኒቨርስቲ ስርሑ ኣብ ዝሓፀረ እዋን ንክጅምር ዘርኣይዎ ቁሩቡነትን ዉፉይነትን ኣዝዩ ዝነኣድ እዩ ከምዝበልዎ ሓቢሩ ኣሎ።

27 ሓምለ 2015 ዓ.ም
መቐለ

ሕዚ'ውን መብራህቲ ዘይረኸባ ወረዳታት ትግራይ ከምዘለዋ ተሓቢሩ
ድሕሪ ስምምዕነት ፕሪቶርያ ግልጋሎት ሓይሊ ኤሌክትሪክ ትግራይ ዝሓሸ ተበፃሕነት ንክህልዎ ይስራሕ እኳ እንተሃለወ ሕዚ'ውን መብራህቲ ዘይረኸባ ወረዳታት ከምዘለዎ ግልጋሎት ሓይሊ ኤለትሪክ ትግራይ ገሊፁ።
ኣካያዲ ስራሕ ርክባት ህዝቢ ግልጋሎት ሓይሊ ኤለትሪክ ትግራይ ኣይተ ግርማይ ንጋዜጠኛታት ኣብ ዝሃብዎ መግለፂ ኣብ ትሕቲ ወራር ዝርከብ ህዝቢ ትግራይ ግልጋሎት መብራህቲ ይሃልዎ ኣይሃልዎ ምፍላጥ ከምዘይተኽኣለን ድሕሪ ምሕባር፣ ኣብ ከተማታት ሸራሮ ዛላንበሳን ዝኣመሰላ ብርክት ዝበላ መዳቡብትን ከተማታትን ሕዚ'ውን ብዘይ መብራህቲ ኣብ ፀልማት ይርከባ ከምዝበሉ ድወት ፀብፂቡ ኣሎ።
ኣብ ትግራይ ዝበፀሐ ዕንወት ብቐሊሉ ምፅጋን ኣይተኽለን ምባሎ ዝገለፀ እቲ ሓበሬታ፣ብሙዃኑ ዝተዋደደ ስራሕቲ ኣገዳሲ ከምዝኾነን በዚ መዳይ ካልኦት ኣካላት እውን ግልጋሎት ሓይሊ ኤለክትሪክ ኢትዮጵያ ንዘሳልጦ ዘሎ ስራሕቲ ክድግፉ ይግባእ ኢሎም።
ግልጋሎት ብምዝማን ዓማዊል ሓይሊ ኤሌክትሪክ ናብ ድጅታል ክፍሊት ንምስጋር ዝተፈላለየ ምንቅስቓስ የካይድ ከምዘሎን ተጠቀምቲ ዓማዊል ብቴሌ ብርን ሞባይል ባንክን ብምጥቃም ኣብ ዘለውዎ ኮይኖም ቅልጡፍን ዘመናዊ ግልጋሎት ዝረኽብሉ ኩነታት ከምዝጀመረ ገሊፆም ከም ሓበሬታ ድወት።
ብተወሳኪ ሕብረተሰብ ዘይሕጋውያን ውልቀ ሰባት ካብ ግልጋሎት ሓሊይ ኤሌክትሪክ ኢና እናበሉ ንሕብረተሰብ ዘሸገሩ ስለዘለው ልዑል ጥንቃቐ ክገብር ከምዘለዎን ብምሕባር ሕጋዊ ሰጉምቲ ከምዝወሰዱን ምግላፆም እቲ ሓበሬታ ኣፍሊጡ።

26 ሓምለ 2015 ዓ.ም
መቐለ

ኣብ ህፃናት፣ ነፍሰፁራትን መጥበውት ኣዴታት ዘሎ ኣመጋግባ ስጉምቲ ከም ዘድልዮ ተሓቢሩ 
ማሕበር ቀይሕ መስቀል (ICRC) ኣብ ገፅ ትዊተሩ ዝጠቀዖ ሓበሬታ ከምዝበሎ፣ ኣብ ነፍሰ ፁራትን መጥበውትን ኣዴታት፣ ትሕቲ ሓሙሽተ ዓመት ህፃናት ትግራይ ዘሎ ኩነታት ሜላ ኣመጋግባ ሕዚ እውን ህፁፅ ስጉምቲ ከም ዘድልዮ ምስ ሓበረ፣ ሕፅረት መግቢ ንዘጋጠመን ኣዴታትን ህፃናትን ንምድጋፍ መደብ ሒዙ ምህላዉን ብሰንኪ ስእነት መድሓኒትን ምግብን ዝሞቱ ወገናት ንምድሓን ከም ዝንቀሳቐስ ሓቢሩ ኣሎ።
ኣብ ብርክት ዝበሉ ከባቢታት ትግራይ ዘለዉ ብሰንኪ ስእነት መድሓኒትን ምግብን ዝተፀገሙ ህፃናትን ኣዴታትን ሂወቶም ንምትራፍ እኳ ድሌት እንተሃለዎ ክበፅሓሎም ከምዘይከኣለ ብምጥቃስ ኣብ ኣዝዩ ከቢድ ኩነታት ከምዝርከቡ ወሲኹ ሓቢሩ ኣሎ።

26 ሓምለ 2015 ዓ.ም
መቐለ

ሰሙን ጡብ ምጥዋብ ኣዴታት 
--------------------------------------
"ኣዴታት ብምሕጋዝ ጡብ ንምጥባው ምቹው ኩነታት ንፍጠር!!
" ብዝብል ዓለም-ለኸ ሰሙን ጡብ ምጥዋብ ኣዴታት ካብ 25 ሓምለ ክሳብ 01 ነሓሰ 2015 ዓ.ም ከም ዝካየድ ቢሮ ጥዕና ትግራይ ኣፍሊጡ።
ምክትል ሓላፊ ቢሮ ጥዕና ትግራይ ዶክተር ሪኤ ኢሳያስ ንጋዜጠኛታት ኣብ ዝሃብዎ መግለፂ ከም ዝሓበርዎ፣ ሓንቲ እኖ ካብ ትወልድ ንሽዱሽተ ኣዋርሕ ዝኣክል ብዘይ ዝኾነ ይኹን ተወሳኺ ምግቢ ፀባ ጡብ ኣደ ጥራሕ ክተጥቡ ይምከር፤ ይኹን ምበር ብዝተፈላለዩ ምኽንያታት ቅድሚ ሽዱሽተ ኣዋርሕ ጡብ ምጥዋብ ኣቛሪፀን ተወሳኺ ምግቢ ዝህባሉ ኩነታት ልሙድ እናኾነ እዩ፡፡
ፀባ ጡብ ኣደ ነቲ ህፃን ዓቕሚ ምክልኻል ሕማም ክህልዎም ዝገብር ዋላኳ እንተኾነ ኣዴታት ብዝተፈላለዩ ማሕበራዊ ጉዳያት ኣዴታት ብዘጋጥመን ፀቕጢ፣ ምጥባው የቛርፃ እየን ዝበሉ እቶም ዶክተር፣ ኣዴታት ብምሕጋዝ ጡብ ንምጥባው ምቹው ከባብን ኩነታትን ንምፍጣር ድማ ኩሎም መድረግቲ ኣካላት፣ መንግስቲ፣ ሰብ ሞያ ጥዕናን ማሕበረሰብን ብንቕሓት ምስታፍን ምድጋፍን የድሊ እዩ ኢሎም፡፡ 
ኣብ ትካል ዩኒሴፍ መቐለ በዓል ሙያ ስርዓት ኣመጋግባ ኣይተ የማነ ሃይሉ ብወገኖም ሓደ ቆልዓ ምስ ተወለደ ኣብ ውሽጢ ሓደ ደቒቓ እቲ ናይ መጀመርያ ልግዐ ዝበሃል ክወስድ ክኽእል ኣለዎ።
ምኽንያቱ እቲ ህፃን ካብ ማህፀን ምስ ወፀ ከም ክትባት ዝሕሰብ ልግዐ ካብ ኣደ ክረክብ ከሎ እዩ ይብሉ፡፡
ሓንቲ ኣደ ክተጡቡ እንተኾይና ምጥባው እውን ከምቲ ካሊእ ስራሕ ገይርና ክንፈልጦ ኣለና ዝበሉ እቶም በዓል ሙያ፣ ነቲ ህፃን ዝህልዎ ቀፃሊ ህይወት መሃዛይነቱን ብሩህ ኣእምሮ ንክህልዎን ሓጋዛይ ከምዝኾነ ኣረዲኦም።
መካየዲ ስራሕ ትካል እኖታት ንእኖታት ኣይተ ኣሸናፊ ኣስመላሽ ብግደኦም፣ ህፃናት ንዝተፈላለዩ ሕማማት ከይቃልዑን ኣብ መንጎ እኖን ህፃንን ዘሎ ፍቕሪ ንክዓቢ ፀባ ጡብ ኣደ ኣድላይ እዩ ድሕሪ ምባል፣ ሰሙን ጡብ ምጥዋብ ኣዴታት ኣብ ሸውዓተ መዓልቲ ጥራሕ ዝስራሕ ዘይኮነስ ኣብ 365 መዓልትታት ዝካየድ ብምዃኑ ዝተፈላለዩ መንገድታት ብምጥቃም ግንዛበ ሕብረተሰብ ዘዕብዩ ስራሕቲ ብቐፃልነት ምትግባር ከም ዘድሊ ኣብሪሆም።

26 ሓምለ 2015 ዓ.ም
መቐለ

ዩኒቨርሲቲ መቐለ ተምሃሮ ምቕባል ጀሚሩ!!
ብምኽንያት ኣብ ትግራይ ዝተኻየደ ኲናት ከይዲ ምምሃር ምስትምሃር ጠጠው ኣቢሉ ዝፀንሐ እቲ ዩኒቨርስቲ ብምኽንያት እቲ ኲናት ከቢድ ዕንወት እንተበፅሖ'ኳ ብ 2013 ዓ/ም ክምረቑ ዝግብኦም ብዝተፈጠረ ኲናት ምኽንያት ዘቛረፁ እንትኾኑ፤ ሕዚ ድማ በቲ ተፈጢሩ ዘሎ ውሱን ሃዋህው ሰላም ከይዲ ምምሃር ምስትምሃር ንምጅማር 26 ሓምለ 2015 ዓ.ም ብዕሊ ተምሃሮ ምቕባል ከም ዝጀመረ ድወት ፀብፂቡ ኣሎ።

26 ሓምለ 2015 ዓ.ም
መቐለ

ማይጨው ፓርቲክል ቦርድ ብዘጋጠሞ ሕፅረት ኬሚካል ከይተሰኮነ ንዳግመ ሕውየት ትግራይ ዓሊሙ ዘካይዶ ዘሎ ስራሕቲ ዝነኣድ ከምዝኾነ ተሓቢሩ።
ኣብ ጊዝያዊ ምምሕዳር ትግራይ ሓላፊ ካቢኔ ሰክሬተርያት ስግግር ማሕበራዊ ልምዓት ፕሮፌሰር ክንደያ ገብረሂወት ንጥፈታት እቲ ትካል ኣብ ዝተዓዘብሉ እዋን ከምዝሓበርዎ፤ ህርኩትነት ሰራሕተኛታትን ኣባላት ማነጅመንትን እቲ ፋብሪካ ዳግም ናብ ዝነበሮ ዓቕሚ ንምምላስ ዘኽእል ከምዝኾነ ገሊፆም።
ኣብያተ ትምህርቲ ትግራይ ድማ ንዘለወን ሕፅረት ፀሊም ሰሌዳ ንምምላእ ዘካይዶ ዘሎ ንጥፈትን ካልኦት ስርሓትን እቲ ትካል ኣዝዩ ተስፋ ወሃቢ ሙኻኑ ወሲኾም ሓቢሮም።
ማይጨው ፓርቲክል ቦርድ ኣብዚ ሕዚ እዋን ብዘጋጠሞ ሕፅረት ኬሚካል ካብ ዘለዎ ዓቕሚ ነቲ 50 ሚኢታዊ ዓቕሙ ጥራሕ ይሰርሕ ከምዘሎ፤ ብቐፃሊ ድማ ናብ ምሉእ ዓቕሙ ንምስግጋርን በቲ ትካል ዝውገን ዘሎ ተግባራት እቲ ትካል ብኽልተ እግሩ ጠጠው ንምባል ዘኽእል ከምዝኾነ ሓቢሮም ክብል ዝፀብፀበ ድምፂ ወያነ ትግራይ እዩ።

25ሓምለ 2015 ዓ.ም
መቐለ

በዓል ኣሸንዳ ንሰላም፣ ንሕውየትን ዳግመ ህንፀትን!
"በዓል ኣሸንዳ ንሰላምን ንሕውየትን ዳግመ ህንፀትን "ብዝብል መሪሕ ካብ 16 ክሳብ 26 ነሓሰ 2015 ዓ.ም ንምብዓል ምድላዋት ይውገን ከም ዘሎ ቢሮ ባህልን ቱሪዝምን ትግራይ ገሊፁ።
እቲ ቢሮ ሎሚ 25 ሓምለ 2015 ዓ.ም ምስ መድረግቲ አካላት ብምዃን ንጋዜጠኛታት ኣብ ዝሃቦ መግለፂ ፣ ብምኽንያት እቲ ኣብ ልዕሊ ህዝቢ ትግራይ ዝተወለዐ ደማዊ ኲናት ኣሸንዳ/ማርያ/ዓይኒዋሪ ብዕልን ብዝግባእን ከም ዘይተኸበረን ሎሚ ዓመት ግና በቲ ተረኺቡ ዘሎ ሃዋህው ሰላም ኣብ መላእ ዓለም ካብ 16 ክሳብ 26 ነሓሰ 2015 ዓ.ም ከም ዝበዓል ሓላፊ ቢሮ ባህልን ቱሪዝምን ትግራይ ዶክተር ኣፅብሃ ገብረእግዚኣብሄር ሓቢሮም።
እቲ በዓል ኣብ መዓልቱ 16 ነሓሰ 2015 ዓ/ም ኣብ ትግራይ ከም ዝኽበር ዝሓበሩ እቶም ሓላፊ፤ ቀፂሉ ድማ ካብ ትግራይ ወፃኢ ካብ 17 ክሳብ 26 ነሓሰ ከም ዝኽበር ወሲኾም ሓቢሮም።
ቢሮ ባህልን ቱሪዝምን ካብ ትግራይ ወፃእ ኣብ ኣዲስ ኣበባ እውን እቲ በዓል ንክኽበር ይሰርሕ ኣሎ ዝበሉ ዶ/ር ኣፅበሃ ፣16 ነሓሰ ግና ካብ ትግራይ ወፃእ ከምዘይኽበር ብምግላፅ፣ባህልና መንነትና ታሪክና ኣሕሊፍና ኣይንህብን ብዝብልን ባህልና ናብ ትካል ሕቡራት መንግስታት ባህሊ፣ትምህርትን ሳይንስን /ዩኔስኮ ክነመዝግበሉ ብዝኽእል መንገዲ ክነኽብሮ ይግባእ ኢሎም።
በዓል አሽንዳ አብ መላእ ዓለም እንትኽብር ባህልና፣ ክብርናን መንነትናን ብዝሓለወን ንህዝቢ ትግራይ ብዝገልፅ መልክዑ ክኽበር ከም ዘለዎን በቲ ኲናት ብኹለ መዳይ ዝተጠቕዓ ደቂ ኣንስትዮ ኣሕዋትና በቲ በዓል ኣቢሉ ሕውየትን ተጠቃሚነትን ዝረጋገፀሉን ካብቲ ባዓል ዝርከብ ሓገዝ በቲ ኩናት ንዝተጎድኣ ደቂ ኣንስትዮ ከም ዝውዕልን ዝሓበሩ እቶም ሓላፊ፣እቲ በዓል ሓድነትና ብዘጠናኽር መልክዑ ንክኽበር እውን ፀዊዖም እዮም።

25 ሓምለ 2015 ዓ.ም
መቐለ

ዓመታዊ ፌስቲቫል ደቂ ትግራይ ኣውሮፓ 2023 ኣብ ጀርመን ፍራንክ ፈርት ካብ ሎሚ 1 ኦጎስት 2023 ብዕሊ ከምዝጅምር ተሓቢሩ
እቲ ዓመታዊ ፌስቲቫል ክሳብ 5 ኦገስት 2023 ኣ.ፈ. ብዝተፈላለዩ ምድላውት ከም ዝቕፅል ማሕበር ደቂ ትግራይ ኣውሮፓ ኣፍሊጣ።
ንተኸታተልቲ 6 መዓልቲታት ኣብ ዝሳለጥ እዚ ዓብይ መድረኽ ኣብ ህልዊ ኩነታት ትግራይ ዘተ፣ ስፖርታዊ ውድድራት፣ባህላዊ ምርኢትን ከምኡ እውን ምድላው ሙዚቃ ዘካተተ ምድላዋት ከም ዝሳለጥ ድምፂ ወያነ ትግራይ ፀብፂቡ ኣሎ።
ካብዚ ብተወሳኺ ብዛዕባ ህልዊ ኩነታትን ኣማራፂ ንግድን ኢንቨስትመንት ትግራይን ሰፊሕ ዘተ ከምዝካየደ እታ ማሕበር ሓቢራ ኣላ ከም ሓበሬታ ድወት።

25 ሓምለ 2015 ዓ.ም
መቐለ

ንመፍረያይነት 2015/16 ዓ/ም ዝውዕል እኹል ዘበናዊ ድዂዒ ከምዝኣተወ ተሓቢሩ።
እዚ ዝተሓበረ ቢሮ ሕርሻን ሃፍቲ ተፈጥሮን ምስ ኤጀንሲ ሕብረት ስራሕ ማሕበራትን ልምዓት ዕዳጋን ኣብ ዝሃብዎ ሓበራዊ መግለፂ ከምዘኾነ ካብ ወይን ዝተረኸበ ፀብፃብ ሓቢሩ ኣሎ።
ኣብ ቢሮ ሕርሻን ሃፍቲ ተፈጥሮን ዳይሬክተር ልቓሕን ዕዳጋን ኣይተ ገብረስላሴ ኪዳነ ከምዝበልዎ፣ ከም ትልሚ 400 ሽሕ ኩንታል ዩርያ ከምኡ 'ውን 400 ሽሕ ኩንታል ኤምፒኤስ ዝዓይነቶም ዘበናዊ ድዂዒ ጠለብ ከምዝነበረ፤ እቲ መጠን ጠለብ ሐዚ ከምዝኣተወን ንሓረስታይ ትግራይ ድማ እታወታት ብዝግባእ ከይጥቀም ማሕለኻ ዝነበረ ቀረብ ዘበናዊ ድኹዒ ከም ዝተፈትሐ፤ ዛጊድ ድማ ናብ 300 ሽሕ ኩንታል ዝፅጋዕ ናብ ወረዳታት ከም ዝተባፀሐ እቲ ሓበሬታ የመልክት።
ሓላፊ ኤጀንሲ ሕብረት ስራሕ ማሕበራትን ልምዓት ዕዳጋን ትግራይ ኣይተ ነጋ ኣሰፋ ብግዲኦም፣ እቲ ዘበናዊ ድዂዒ ናብ ኢድ ሓረስታይ ዝባፃሕ ብመንግስቲ ጥራሕ ምዃኑን ዝገለፀ እቲ ሓበሬታ ብመሰረት እዚ ድማ ዩኔናትን ማሕበራትን ንሓደ ኩንታል ዝተሓተ ዋጋ 3,600 ብር ዝለዓለ ድማ 5,800 ብር ከምዝሸጣ ኣብሪሆም ይብል።
ካብዚ ወፃኢ ክሸይጥ ዝተረኸበ ግድ ብሕጊ ከምዝሕተት ዝሓበሩ ኣይተ ነጋ፣ ሓረስታይ ነዚ ፈሊጡ ካብ ዝምልከቶ ኣካል ጥራሕ ዓዲጉ ክጥቀም ከምዘለዎ ኣረዲኦም፣ከም ሓበሬታ ወይን።
ብሓፈሻ ዝመፀ ዘበናዊ ድዂዒ ንዘበነ ምህርቲ 2015/16ን ንልምዓት መስኖ ቀፃሊ ዓመትን እውን ዝውዕል ከምዝኾነ እቲ ፀብፃብ የረድእ።

22 ሓምለ 2015 ዓ.ም
መቐለ

ንኢትዮጵያ ብፍላይ ድማ ንትግራይ ዝወሃብ ሓገዝ መግቢ ዳግማይ ክጅመር ዝቐረበ ፃዊዒት 
ናብ ኣመሓዳሪት ኤጀንሲ ኣህጉራዊ ልምዓት ሕቡራት መንግስታት ኣመሪካ ሳማንታ ፓወር ዝተፀሓፈ ደብዳበ
ኣዶ መንበር ጉጅለ ስራሕ ፖሊሲ ኣሜሪካን ኣፍሪካን ኢልሀን ኦማር (D-MN) ኢሉ እውን ሓባራዊ ኣቦ መንበር ባይቶ ኢትዮጵያን ኣባል ፖሊሲ ኣሜሪካን ኣፍሪቃን ዝኾኑ ጆን ጋራሜንዲ (D-CA) ንኢትዮጵያ ዝግበር ሓገዝ መግቢ ዳግማይ ክጅመር ዝሓትት ደብዳበ ናብ ኣመሓዳሪት ኤጀንሲ ኣህጉራዊ ልምዓት ሕቡራት መንግስታት ኣመሪካ ሳማንታ ፓወር ብሓባር ሊኢኮም ኣለዉ ይብል ኣብ መርበብ ሓበሬታ ኤፍ ኤም መቐለ ዝተረኸበ ሓበሬታ፣ ክብደት ናይቲ ኣብ ሰብኣዊ ረድኤት ዝረአ ዘሎ ሰፊሕ ፀገም ብዝግባእ ንርዳእ ኢና ዝበሉ እቶም ተወከልቲ እንተኾነ ግና ናይ ብዙሓት ኢትዮጵያውያን ብፍላይ ድማ ኣብ ትግራይ ዝርከቡ ሰባት ብስእነት መግቢ ኣብ ሓያል ጥምየትን ዓፀባን ስለዝረከቡ ሓገዝ መግቢ ብህፁፅ ዳግማይ ምጅማር ኣገዳሲ ምዃኑ ከምዘረድኡ እቲ ሓበሬታ ኣመልኪቱ።
ኢልሀን ኦማርን (D-MN) ጆን ጋራሜንዲን (D-CA) ወሲኾም ኣብ ደብዳቤኦም ከምዝገለፅዎ ዝላኣኽ ሓገዝ መግቢ ብዝተኻእለ መጠን ናብቲ ዝተፀገመ ህዝቢ ይበፅሕ ከምዘሎ ንምርግጋፅ ኣዝዩ ሕጋዊ ዝኾነ መንገዲ ክነላሊ ኣለና ከምዝበሉ ዝጠቀሰ እቲ ሓበሬታ፣ ብሰንኪ ካብ ገበርቲ ሰናይ ዝዋሃብ ዝነበረ ሓገዝ መግቢ ደው ምባሉ ግና ብሚልዮናት ዝቑፀሩ ወገናት ኣብ ሓደጋ ጥምየት የእትዎም ከምዘለዉን ከምዘመላኸቱን እቲ ሓበሬታ የረድእ።
ኣብ ባይታ ዘሎ ቅልውላው ኣብ ግምት ብምእታው ሓገዝ መግቢ ናብ ንቡር ክምለስ ዝሓተቱ ኮይኖም ነፍሲ ወከፍ ገበነኛ ናብ ፍርዲ ክሳብ ዝቐርብን ኩሉ ቅድመ ኩነት ክሳብ ዝማላእን ግና ክትፅበዩ የብልኩሙን ክብሉ ድሕሪ ምገላፆም ጉዳይ ተሓታትነት ጎና ገኒ ክስራሕን ደገፍ መግቢ ግና ብቅልጡፍ ክጅመርን ይግባእ ኢሎም ኣብቲ ናብ ኣመሓዳሪት ትካል ተራድኦ ሕቡራት መንግስታት ኣመሪካ ሳማንታ ፓዎር ዝለኣክዎ ግልፂ ደብዳበ ከምዝኾነ እቲ ሓበሬታ ይገልፅ።
ብሰንኪ እዚ ሓገዝ መግቢ ደው ናይ ምባል ውሳነ ዝመፅእ ዘሎ ወሰኽ ስቓይ ዘጉልሕ ናይ መጀመርታ ፀብፃባት ኣዝዩ ዘሻቅል ከምዝኾነን፤ ነዚ ፀገም ንምእላይን ህይወት ዜጋታት ንምድሓንን እውን ህፁፅ ዝኾነ መፍትሒ ከም ዝጠልብ ኢልሀን ኦማርን ጆን ጋራሜንዲን ኣብ ፅሕፎም ከም ከምዝገለፁ እቲ ሓበሬታ ኣገንዚቡ ኣሎ።

22 ሓምለ 2015 ዓ.ም
መቐለ

ህይወት ወገናት ኣብ ምድሓን ድምፂ ምዃን ከም ዝግባእ ተሓቢሩ
ካቶሊካዊት ቤተክርስትያን ዓድ ግራት ህይወት ወገናት ኣብ ምድሓን ትውግኖም ዘላ ስራሕቲ ብምንኣድ ኣብ ትሕቲ ወረርቲ ሓይልታት ዘሎ ህዝቢ ትግራይ ድምፂ ክትኾኖም ፃውዒት ቀሪቡ ኣሎ።
ካቶሊካዊት ቤተክርስትያን ዓድ ግራት ህይወት ወገናት ኣብ ምድሓን ትውግኖም ዘላ ስራሕቲ ብምንኣድ ኣብ ትሕቲ ወረርቲ ሓይልታት ዘሎ ህዝቢ ትግራይ ድማ ድምፂ ክትኾኖም ኣብ ጊዝያዊ ምምሕዳር ትግራይ ምክትል ፕረዚዳንትን ሓላፊ ካቢኔ ሴክርታሪያት ዲሞክራታዜሽንን ዘይምእኹል ምሕደራን ተጋዳላይ ፃድቃን ገብረትንሳኤ ፀዊዖም።
እዙይ ዝተገለፀ እታ ቤተ ክርስትያን ምስ ዓለም ለኸ ለገስቲ ትካላት ብምትሕብባር ልዕሊ 1 ነጥቢ 2 ቢልዮን ብር ዋጋ ዘለዎም ፕሮጀክትታት ንምስላጥ ምስ መድረግቲ ኣካላት ኣብ ዝዘተይሉ እዋን ከም ዝኾነ ዝሓበረት ቴሌቪዥን ትግራይ፣ እታ ቤተ ክርስትያን ካብ ፈለማ ዕጥቃዊ ቃልሲ ጀሚራ ኣብ ጎኒ ህዝቢ ትግራይ ጠጠው ብምባል ህዝቢ ትግራይ ካብ ፀገም ንምውፃእ እናሰረሐት ከም ዝመፀት ብምዝኽኻር፤ኣብ ትሕቲ ወረርቲ ሓይልታት ዘሎ ህዝቢ ትግራይ ድማ ድምፂ ክትኾኖም ከምዝፀውዑ ገሊፃ።
ጳጳስ ካቶሊካዊት ቤተክርስትያን ዓድግራት ኣቡነ ተስፋስላሴ መድህን ብግድኦም፤ህይወት ማሕበረሰብ ንምርግጋፅ መንግስታውን ዘይመንግስታውን ትካላት ተሓባቢሮም ክሰርሑ ከም ዝመዓዱ እውን እቲ ሓበሬታ ኣመልኪቱ።

21 ሓምለ 2015 ዓ.ም
መቐለ

ደሪሕ ኣልነጃሺ ማእከል መስሕብ ቱሪዝም ክኸዉን ብዕቱብ ይሰርሕ ከም ዘሎ ቢሮ ባህልን ቱሪዝምን ትግራይ ኣፍሊጡ።
ብኣቆፃፅራ ሄጅራ ንመበል 1445 ዝኽበር ዘሎ በዓል ዓሹራ ካብ ዝተፈላለዩ ከባቢታት ብዝመፁ ተኸተልቲ ሃይማኖት እስልምና ሃይማኖታዊ ክብሪታቱ ብዝሕሉ መንገዲ ተኸቢሩ እዩ::
ኣብቲ በዓል ተረኺበን ዘረባ ዘስምዓ ምክትል ሓላፊት ቢሮ ባህልን ቱሪዝምን ትግራይ ወይዘሮ ዘነቡ ሓለፎም ከም ዝበልኦ ደሪሕ ኣልነጃሺ ታሪካዉን ቅዱስ ስፍራን ጥራይ ዘይኮነስ ማእከል ምክብባርን ምክእኣልን ሃይማኖታት እዉን ከም ዝኾነ ኣረዲአን።
ስለ ዝኾነ እዚ ቅዱስ ስፍራ ብናይ ፅንተት ሓይሊታት ዝበፅሖ ጉድኣት ቀልጢፍካ ብምፅጋን ማእከል መስሕብ ቱሪዝም ንምግባር መደብ ኣሎ።
ፕረዚደንት ላዕለዋይ ቤት ምኽሪ ጉዳያት እስልምና ሸክ ኣደም ዓብደልቃድር ነቲ በዓል ምኽንያት ገይሮም ኣብ ዘመሓላለፍዎ መልእኽቲ ድማ ደሪሕ ኣልነጃሺ ዝበፅሖ ጉድኣት ምፅጋን ጥራይ ዘይኮነስ ኣብ ከተማ ነጋሽ ኮሌጅ ሃይማኖት እስምልና ከፊትካ እዉን ማእከል ምርምርን ስነዳን ክኸዉን ከም ዝስራሕ ገሊፆም።
ዋና ኣመሓዳሪ ወረዳ ክልተ ኣዉላዕሎ ኣይተ ኣስመላሽ ገብረስላሴ ብወገኖም ኣብ ከባቢ ነጋሽ ዘሎ ስጡም ርክብን ምክእኣልን ሃይማኖታት ተጠናኺሩ ክቅፅል ብምግባር ብፀላእቲ ዝዓነወ እቲ ደሪሕ ኣብ ዝሳለጥ ፅገናን ማእከል መስሕብ ንክኸዉንን ምስ ኩሎም መድረግቲ ኣካላት ልዑል ትኹረት ሂቡ ከም ዝሰርሕ ተዛሪቦ፤ ክብል ዝፀብፀበ ድወት እዩ።
21 ሓምለ 2015 ዓ.ም

መቐለ

ብኽብሪ ዝተሰናበቱ መረበቶም ብወረርቲ ዝተትሓዘ ኣባላት ሰራዊት ትግራይ
ኣብ ወፍሪ መኸተ ጆኖሳይዳዊ ወራር ትግራይ ህዝባዊ ተልእኾኦም ብጅግንነት ብምፍፃም ብኽብሪ ካብ ሰራዊት ትግራይ ዝተሰናበቱ ሃርበኛታት ተጋደልቲ ወረዳ ኦፍላ ኣብ ስራሕቲ ዳግመ ሕውየት ትግራይ ንምስታፍ ድልዋት ምዃኖም ገሊፆም።
እቶም ብኽብሪ ዝተመለሱ ሃርበኛታት ብሰንኪ ኣብ ፕሪቶሪያ ዝተኸተመ ውዕሊ ሰላም መሊኡ ተግባራዊ ዘይምዃኑ ከባቢኦም ብወረርቲ ሓይልታት ተታሒዙ ብምህላው ተመዛበልቲ ስድኦም ኣብ ዝርከብሉ ኣብ ከተማ ማይጨው ኣቀባብላ ተገይሩሎም ይብል ፀብፃብ ቴለቪዥን ትግራይ።
ብመሰረት ውዕሊ ፕሪቶርያ ወረርቲ ሓይልታት ካብ ሉኣላዊ ግዝኣት ትግራይ ወፂኦም ተመዛቢሉ ዘሎ ህዝብና ናብ መረበቱ ተመሊሱ ምስ ህዝብና ኣብ መረበትና ክንራኸብ ኣይከኣልናን ከምዝበሉን፣እቶም ተመለስቲ ኣባላት ሰራዊት ትግራይ ግዳይ መስዋእትን መቑሰልትን ኮይኖም ዘረጋገፅዎ ሰላም ብምኽንያት ዝሕቱል ኣፈፃፅማ ውዕሊ ሰላም ፕሪቶርያ ኣብ መዕቖቢ ምስ ዘሎ ስድረኦም ክነብሩ ከምዝተገደዱ እውን እቲ ሓበሬታ ገሊፁ ኣሎ።
ዋና ኣመሓዳሪ ወረዳ ኦፍላ ኣይተ የማነ ክፍለማርያም እዚ ስነ-ስርዓት ምስቲ ለባም ህዝብና ኣብ መረበቱ ኮይኑ እንተነኽብሮ ልዑል ድምቀት ምፈጠረ ነይሩ ድሕሪ ምባል በቲ ሐዚ ዘሎ ሰላማዊ ቃልሲ ህዝብናን መረበትናን ሓራ ከም ዝወፅእ ንፃኣት ውን ኣይንጠራጠርን ከም ዝበሉን እንተኾነ ሕዝውን ውዕሊ ሰላም ፕሪቶርያ ብምጥሓስ ነቲ ኣብ መረበቱ ዝተረፈ ህዝቢ ሓዱሽ መለለዪ መንነት ተገዲዱ ክሕዝን ሓዱሽ ዘይሕጋዊ መሓውር መንግስቲ ብምጥያሽ ካብ ክልል ኣምሓራ ሰራሕተኛታት ክምደብ ይግበር ምህላው እቶም ዋና ኣመሓዳሪ ኣረዲኦም ይብል እቲ ሓበሬታ።
ብወገን ኣምሓራ ዝግበር ዘሎ ስራሕቲ ወረራ ነቲ ውዕሊ ሰላም ፕሪቶርያ ዝፃባእ ከምዝኾነን ግዝኣታዊ ሓድነት ትግራይ ናብ ሰብ ዋና ህዝቢ ትግራይ ክምለስ፣ ዝተመዛበለ ህዝብና እውን ናብ መረበቱ ብቑልጡፍ ክኣቱን ይግበእ ክብሉ እቶም ተመለስቲ ሃርበኛታት ተጋደልቲ ኣተሓሳሲቦም ይብል ፀብፃብ ቴለቪዥን ትግራይ።
21 ሓምለ 2015 ዓ.ም

መቐለ

ፕሬዚዳንት ጌታቸው ረዳ ምስ ዝተፈላለዩ ሰበ-ስልጣናት ኣሜሪካ ኣብ ህልው ውድዓዊ ኩነታት ትግራይ ዝጠመተ ዘተ ኣካይዶም።
~~~~
ፕረዚዳንት ጌታቸው ረዳ ምስ ዝተፈላለዩ ሰበ-ስልጣን ኣሜሪካ ኣብ ህልው ውድዓዊ ኩነታት ትግራይ ብሓፈሻ፣ ኣብ ምጅማር ሰብኣዊ ሓገዝ፣ አፈፃፅማ ውዕሊ ሰላም ፕሪቶሪያ፣ ምርግጋፅ ፍትሓዊ ስግግር ድማድ ብፍላይ ጠሚቶም ውፅኢታዊ ዘተ ኣካይዶም።
እቶም ፕሬዚዳንት ምስ ሴናተር ኒውጀርሲ ኮሪ ቡከር ብዛዕበ ዝተቛረፀ ሰብኣዊ ረዲኤት ዳግም ንምጅማር ኣብ ዝከኣለሉ ኩነታት ፃዕሪ ምሕያል ከምዘድሊ'ውን ኣብ ምርድዳእ በፂሖም ኢሉ ቤት ፅሕፈት ፕረዚደንት ትግራይ፡፡
ብኻልእ ወገን ምስ ተሓባባሪት ፀሓፊ ጉዳያት ኣፍሪካ ሞሊ ፊ፣ ፍሉይ ልኡኽ ኣሜሪካ ኣብ ቀርኒ ኣፍሪካ ኣምባሳደር ማይክ ሃመርን ምስ ኣብ ጉዳያት ወፃኢ ኣሜሪካ ክፍሊ ሓፈሻ ዓለማዊ ገበናዊ ፍትሒ ኣምባሳደር ቤት ቫን ሻክን ኣብ ዙርያ ትግበራ ውዕሊ ሰላም ፕሪቶርያ፣ ብዛዕባ ዝተቛረፀ ሰብኣዊ ሓገዝን ዛጊድ ዘስዓቦ ከቢድ ፀገማትን፣ DDR፡ ጉዳይ ተሓታትነት መሰጋገሪ ፍትሒ ኣድሂቦም ሰፊሕ ዘተ ከምዘካየዱ ፕሬዚዳንት ጌታቸው ይብል ሓበሬታ እቲ ቤት ፅሕፈት።
ፕረዚዳንት ጌታቸው ረዳ ኣስዒቦም፣ ኣብ ትግራይ ኮነ ኣብ ኢትዮጵያ ዘላቒ ሰላም ንክረጋገፅ ምስ ፌዴራል መንግስቲ ብመንፈስ ሰላምን ምርግጋእን ጥቡቕ ምትሕብባር ከም እንገብር ደጊምና ኣረጋግፅና ኣለና ከም ዝበሉ እውን እቲ ሓበሬታ ኣመልኪቱ።

21 ሓምለ 2015 ዓ.ም
መቐለ

ዳግመ ህንፀት ትግራይ
"ሕውየትን ዳግመ ህንፀትን ትግራይ ብዝተተለመን ዝተወደበን ኣገባብ ምስራሕ መማረፂ ዘይብሉ ዕማም እዩ።
" ምክትል ርእሰ ምምሕዳርን ሓላፊ ክላስተር ሰላምን ፀጥታን ግዝያዊ ምምሕዳር ትግራይ ጀነራል ታደሰ ወረደ
ጀነራል ታደሰ ወረደ ነዚ ዝገለፀ እግሪ ምትካልን ዳግመ ህንፀት ትግራይን ብዝብል ቴማ ንምርግጋፅ ዳግመ ህንፀት ትግራይ ክውሰዱ ዘለዎምን ዝውሰዱ ዘለው ተበግሶታትን ኣመልኪቱ ይሳለጥ ኣብ ዘሎ ዘተ እዩ።
ሕውየትን ዳግመ ህንፀትን ትግራይ ብዝኾነ መንገዲ ክንሓልፎ ዘይንኽእል ዋኒን ኩሉ ትግራዋይን ናይ ሓባር ዕላማን ከቢድ ሸኽምን እዩ ድማ ኢሉ ጀነራል ታደሰ ወረደ።
እቲ ኣጋጢሙ ዘሎ ዕንወት ከቢድን ፃዕሪ ዝሓትትን ዋላ እንተኾነ ኩለ መዳያዊ ዓቕምታትና ብምጥቃም ንምፍትሑ ክንሰርሕ ይግባእ ክብል ጀነራል ታደሰ ወረደ ኣገንዚቡ።
ኣብ ልዕሊ ትግራይ ዝተኣወጀ ጆኖሳይዳዊ ኲናት ብፍፁም ጭካነን ኩሎም ዓይነታት መሳርሒ ኲናትን ብምጥቃም ኣብ ልዕሊ ትግራይን ተጋሩን ዝበፅሐ ዕንወት ብቐሊሉ ዘይለዓል ዕንወት ትግራይ ተሸኪማ ትርከብ ዝበለ ድማ ጀነራል ተኽላይ ኣሸብር እዩ።
ኣብቲ መድረኽ ዘተ ንላዕለዎት ሓለፍቲ ግዝያዊ ምምሕዳር ትግራይ ሓዊሱ ሙሁራን ፥ተነሓናሕቲ ውድባት ካልኦት ዓቕምታት ትግራይን ይሳተፉ ኣለው።
#ትግራይ ቴሌቪዥን
21 ሓምለ 2015 ዓ.ም 
ቤት ፅሕፈትጉዳያት ኮሙዩኒኬሽን 
መቐለ

ከይዲ ምቕናስ ኣባላት ሰራዊት ትግራይ ምእንተ ሰላም ተባሂሉ ዝተተግበረ ከምዝኾነ ተሓቢሩ
ብወዕሊ ፕሪቶርያ መሰረት ስምምዕ ዝተኣተወ እቲ ሓደ ኣባላት ሰራዊት ትግራይ ምቕናስ ከምዝኾነን ምእንተ ሰላም ተባሂሉ ዝተተግበረ ከምዝኾነን ተሓቢሩ ኣሎ።
ሰራዊት ትግራይ ብኽብሪ ኣብ ምስናይ ተመስሪቶም ንሚድያታት መብርሂ ዝሃቡ ምክትል ፕሬዝዳንት ግዝያዊ ምምሕዳር ትግራይን ካቢኔ ሴክሪታርያት ሰላምን ፀጥታን ሌ/ጀነራል ታደሰ ወረደ ( ወዲ ወረደ) ከምዝበልዎ፣ኣስታት 55 ሽሕ ሰራዊት ብክብሪ ምስናይ ብምርድዳእ ከም ዝተፈፀመን ፌደራል መንግስቲ ኮምሽን ተሃድሶ ከምዘጣየሸ፤ ኮይኑ ግና ምስ እግሪ ምትካል ተዛሚዱ ክስራሕ ዝግበኦ ውራይ እኳ እንተነበረ ክቀላጠፍ ከምዘይከኣለን ምስ ናቱ ቅልጣፈ ክንኸይድ ስለዘይንኽእልን ግና ክንጅምር ስለዘለና ምእንተ ሰላም ኢልና ብናይ ባዕልና መንገዲ ሰራዊት ቀኒስና ኣለና ኢሎም።
እቶም ዝስነዩ ዘለዉ ጀጋኑ ብዙሕ መስተንክር ዝሰርሑ ብምዃኖም ክብሪ ዝግቦኦም ተጋደልቲ ከምዝኾኑን፤ ህዝቢ ትግራይ ድሕንነቱ ውሑስ ንምግባር ዝኽፈል ዋጋ ዝኸፈሉን ናብርኦም ዝተዛበዖም ስለዝኾኑ ኣኽቢርና ኢና እንሰዶም ዘለና፤ ህዝቢ ትግራይ ድማ ኣኽቢሩ እዩ ክቕበሎም ዘለዎ፣ኣኽቢርና ድማ ቀፃሊ ህይወቶም ዝመርሕሉ ኩነታት ክንፈጥር ኢና ዝበሉ እቶም ሌ/ጀነራል፣ እዙይ ንምግባር እውን ሙሉእ ምድላዋት ብምክያድ ብቐፃሊ ዓብይ ስራሕ ህዝብን መንግስትን ይኸውን ኢሎም።
ብተዛማዲ ዜና፣ ብመሰረት ውዕሊ ፕሪቶርያ መንግስቲ ፌደራል ክትግበሩ ዝግበኦም ዝዘንግዑ ጉዳያት ስለዘዉን ወረርቲ ሓይልታት ካብ መሬት ትግራይ ስለዘይወፁ፣መንግስቲ ፌደራል፣ ኣደብ ከትሕዞም ትፅቢት ከም ዝግበር ዝገለፁ ሌ/ጀነራል ታደሰ ወረደ፣ግዝኣታዊ ሓድነት ትግራይ ናብ ዝነበሮ ምምላስ መንግስቲ ፌደራል ብዝኣተዎ ውዕሊ መሰረት ክፍፅም ከምዘለዎን ኩናት ንከይጅመር ድማ ብወገንና ኩሉ ዝግበር ነገር ክንገብርን ተመሊስና ናብ ኩናት ክንኣትው ስለዘይብልና እውን ዝኽፈል መስዋእቲ ክንኸፍል ኢና፤ምኽንያቱ ድሕንነት ህዝቢ ትግራይ ውሑስ ምግባር መሰረት ኩሎም ስራሕትና እዩ ኢሎም።
20 ሓምለ 2015 ዓ.ም 
ቤት ፅሕፈትጉዳያት ኮሚንኬሽን 
መቐለ

ወድዓዊ ኩነታት ዞባታትን ወረዳታትን መሰረት ዝገበረ ትልሚ ይዳሎ ከምዘሎ ተፈሊጡ 
ቢሮ ጥዕና ትግራይ ወድዓዊ ኩነታት ዞባታትን ወረዳታትን መሰረት ዝገበረ ትልሚ 2016 ዓ.ም ኣብ ምድላው ከም ዝርከብ ኣብ ድረ ገፁ ኣፍሊጡ።
እቲ ቢሮ ምስ ፌደራል ሚኒስተር ጥዕና ብዝገበሮ ምርድዳእ ወድዓዊ ኩነታት ወረዳታትን ክልል መሰረት ዝገበረ ትልሚ 2016 ዓ.ም ኣብ ምድላው ከም ዝርከብን ኣብ ዝሓለፉ ሰለስተ ዓመታት ዘጋጠመ ወራር ተቛሪፁ ዝነበረ ስራሕቲ ምስ ፌደራል ሚኒስተር ጥዕና ብዝገበሮ ምርድዳእ ወድዓዊ ኩነታት ዞባታትን ወረዳታትን ክልልናን መሰረት ዝገበረ ትልሚ 2016 ዓ.ም ኣብ ምድላው ከምዝርከብን ሓቢሩ።
እቲ ትልሚ ካብ 16 ክሳብ 21 ሓምለ 2015 ዓ.ም እናተኻየደን ዝካየድን ከምዝኾነ ብምሕባር ፤ እዙይ ድማ ብምኽንያት እቲ ዘጋጠመ ወራር ተቛሪፁ ከምዝፀንሐን ኣብ ዞባታትን ወረዳታትን መበገሲ ዳታ ፣ሽቶታትን ዝርዝር ንጥፈታትን መደባት ጥዕና መሰረት ዝገበረ ትልሚ በቢ ዓመቱ ኣሰናዲአን ምስ ቢሮ ጥዕናን ፌደራል ሚኒስተር ጥዕናን ብምትእስሳር መደባተን ከምዝዓማ ይፍለጥ፡፡

20 ሓምለ 2015 ዓ.ም
መቐለ

ኣብ ምጥንኻር ፎረም መንግስታውን ዘይመንግስታውን ትካላት ዘድሃበ ዋዕላ ተሳሊጡ
ቢሮ ፋይናንስን ምትሕብባር ሃፍትን ክልል ትግራይ ምስ ሕብረት ማሕበራት ሲቪል ማሕበረሰብ ትግራይ ብምትሕብባር ኣብ መዳይ ምጥንኻር ፎረም መንግስታውን ዘይመንግስታውን ትካላት ኣድሂቡ ዋዕላ ከምዘሳለጠ ተሓቢሩ።
ኣብቲ ዋዕላ ዝተፈላለዩ መንግስታውን ዘይመንግስታውን ትካላት ዝተረኸቡ እንትኾን ትግራይ በቲ ኩናት ዝበፅሓ ዕንወትን ኣብ ዳግመ ህንፀት ትግራይ ዝሰርሕሉን ህዝቢ ተጠቃሚ ዝኾነሉ ከይዲ ዘድሃበ ዘተ ምዃኑ ዝሓበረ ድወት፣ ኣብቲ ዋዕላ ካብኔ ትልምን እቶትን ሃፍትን ምምሕዳርን ዶ/ር ሓጎስ ጎዲፋይ፣ ትግራይ ኣብ ከቢድ ኩናት እያ ፀኒሓ፤ ኣማኢት ኣሽሓት ተመዛበልቲ ኣብ መዕቖቢ ኮይኖም፣ ብርክት ዝበለ ህዝብና ድማ ኣብ ከቢድ ስነ ልቦናዊ ፀገምን ፅዕንቶን ኮይኑ ዝሳላጥ ዘሎ ዋዕላ እዩ ከምዝበሉ ገሊፁ ኣሎ።
ብተወሳኺ መንግስታውን ዘይመንግስታውን ትካላት ተዋዲዶም ክሰርሑን፣ ዝመፀ ሃፍተ ገነት ኣብ መዓልኡ ንክውዕል ኣገዳሲ ስለዝኾነ እዚ ዋዕላ ምፅውዑ ዶ.ር ሓጎስ ምግላፆምን እቲ ቀንዲ ዓቕምና ውሽጣዊ እዩ፤ ዘይመንግስታውያን ትካላት ዝገብርዎ ምንቅስቓስ ምስ መንግስቲ እናተላዘባ ክሰርሓ ይግባእ ምባሎምን ሓበሬታ ድወት ይጠቅስ።
ዘይመንግስታውን ትካላት ቅድሚ ኩናት ኣብ ትግራይ ዝሰርሑዎ ዝነበሩ ልምዓታት ዘይንዓቕ ተራ ከምዝነበሮን ኣብ ዳግመ ህንፀት ትግራይ ንዝግበር ርብርብ እውን ምጥንኻር ፎረም ዘይመንግስታውን መንግስታዊ ትካላትን ኣገዳሲ ምዃኑ እቶም ሓላፊ ከም ዘብርሁ ዘመልከተ እቲ ሓበሬታ፣ "ትግራይ ንምህናፅ ሓቢርና ንስራሕ" ኣብ ትሕቲ ዝብል መሪሕ ሓሳብ ዝተሳለጠ ዋዕላ ከምዝኾነ እውን እቲ ሓበሬታ ኣመልኪቱ ኣሎ።

20 ሓምለ 2015 ዓ.ም
መቐለ

ቢሮ ትምህርቲ ትግራይ ኣብ 2012 ዓ.ም ተፈተንቲ 12 ክፍሊ ሃገራዊ ፈተና ንዝነበሩ፣ፈለማ ብምኽንያት ለበዳ ሕማም ኮሮና፣ብምቕፃል ኣብ ትግራይ ብዝተወለዐ ኩናት ዘርኢ ምፅናት ሃገራዊ ፈተና ክወስዱ ንዘይከኣሉ ኩሎም ተምሃሮ፣ኣብ ትግራይ ምስ ዝርከባ ኣርባዕቲአን ዩኒቨርስቲታት ብምትሕብባር ኣብዚ ሒዝናዮ ዘለና ክረምቲ፣ ትምህርቲ መጠናኸሪ ንክመሃሩ ምድላዋቱ ከምዝወገነ ኣፍሊጡ።
20 ሓምለ 2015 ዓ.ም 
ቤት ፅሕፈትጉዳያት ኮሚንኬሽን 
መቐለ

ኣቀባብላ ጀጋኑ ሓርበኛታት ተጋደልቲ ትግራይ 
------------------------------------------------------
ህዝቢ ትግራይ ህዝባዊ ልኡኽቶ ተሸኪሞም ኣብ መኸተ ኣንፃር ጀኖሳይዳውያን ሓይልታት ወፊሮም መስተንክራዊ ቅያን ጅግንነትን ክፍፅሙ ድሕሪ ምፅናሕ ብመሰረት ኣብ ፕሪቶሪያ ዝተኸተመ ውዕሊ ተፃብኦ ቶኽሲ ደው ምባል ካብ ሰራዊት ተሰናቢቶም ናብ ማሕበረሰቦም ንዝምለሱ ዘለዉ ጀጋኑ ደቁ ናይ ጅግና ኣቀባበል ይገብረሎም ኣሎ።
እቶም ተመለስቲ ጀጋኑ ሓርበኛታት ተጋደልቲ ንሕና ምእንተ ህዝብና ዘላቒ ሰላም ክረክብ ክበሃል ዕጥቅና ኣውሪድና ናብ ህዝብና ንሕወስ ኣሎና ብወገን ፌዴራል ድማ ወረርቲ ሓይልታት ካብ ዝወረርዎ ሉዓላዊ መሬት ትግራይ ብህፁፅ ከውፀኦም፣ዝተመዛበለ ህዝቢ ናብ መረበቱ ክምለስን ብሓፈሻ ድማ ህዝቢ ትግራይ መሊኡ ሰላም ክረክብ ውዕሊ ፕሪቶሪያ ብሙሉእነት ክትግበር ይግባእ ክብሉ ቴሌቭዥን ትግራይ ኣብ ሓደ ሓደ ስነ-ስርዓት ኣቀባብላ ተረኺቡ ዘዛራረቦም ጀጋኑ ተጋደልቲ ከምዝገለፁሉ ሓቢሩ ኣሎ።

20 ሓምለ 2015 ዓ.ም
መቐለ

ግዝኣታዊ ሓድነት ትግራይ ንምርግጋፅ ይስራሕ ከምዘሎ ተሓቢሩ
ግዝኣታዊ ሓድነት ትግራይ ብዘይ ምንም ምሽርራፍ ናብ ዝነበሮ ክምለስ ከምዝግባእን ሕቶ መንነትን ወሰንን ዘለዎም ድማ ብሕገ መንግስታዊ መንገዲ ሕቶኦም ምቕራብ ከም ዘለዎምን መንግስቲ ፌዴራል እውን ውዕሊ ፕሪቶርያ ቀልጢፉ ተፈፃሚ ክገብር ከም ዝግባእ ኣብ ጊዝያዊ ምምሕዳር ትግራይ ሓላፊ ካቢኔ ቺፍ ሴክሪታርያት ኣይተ ኣማንኤን ኣሰፋ ንቴሌቪዥን ድምፂ ወያነ ትግራይ ኣብ ዝሃብዎ እዋናዊ መብርሂ ገሊፆም።
ግዝኣታዊ ሓድነት ትግራይ ብዘይ ምርግጋፁ ኣብቶም ብወረርቲ ሓይልታት ዝተትሓዙ ከባቢታት ትግራይ ዝነብር ዘሎ ህዝቢ ትግራይ ማእለያ ዘይብሉ ስነ ኣእምራውን ኣካላውን ማህሰይቲ ይበፅሖ ከምዘሎን ዝተፈናቐሉ ወገናት ኣብ ከቢድ ፀገም ኣትዮም ኣብ ኣፍ ሞት ከምዝርከቡን ዝሓበሩ ኣይተ ኣማንኤል፣ግዚያዊ ምምሕዳር ትግራይ ግዝኣታዊ ሓድነት ትግራይ ንምርግጋፅ ዝለዓለ ትኹረት ሂቡ ኣብ ምስራሕ ይርከብ ኢሎም፡፡
ፌዴራል መንግስቲ ግዝኣታዊ ሓድነት ትግራይ ክረጋገፅ ዝደሊ ዋላ እንተኾነ ኣብ ትሕቲ እቲ መንግስቲ ዝርከቡ ሚኒስትራት ትምህርትን ጥዕናን ኣብ ዘውፅእዎ ፅሑፋቶም ግዝኣት ትግራይ ኣብ ውሽጢ ግዝኣት ኣምሓራ ዘእትይሉ ኩነታት ስለዘሎ ግዚያዊ ምምሕዳር ትግራይ ግዝኣታዊ ሓድነት ትግራይ መሊኡ ንክረጋገፅ ትኹረት ሂቡ እናሰርሐ ከምዝርከብ ሓቢሮም።
ብተዛማዲ ዜና፣ ብጥምየት ዝሞቱ ሰባት ሐዚ እውን ብዘደንግፅ ኩነታት ቁፅሩ ብዝለዓለ ብርኪ እናወስኸ ይኸይድ ከምዘሎ ብምሕባር ዝኾነ ዓይነት ምኽንያት ይሃሉ ኣይሃሉ ሰብአዊ ሓገዝ ምቁራፁ ትኽክል ከምዘይኮነን ክሳብ ሐዚ ብጥምየት ዝሞቱ ስባት ልዕሊ ሸውዓተ ሚእቲ ከም ዝበፅሐን እዚ ቁፅሪ ኣብ መዕቆቢ ተመዛበልቲ ዘሎ እምበር በቢ ገዝኡ ዝሞቱ ሰባት ቁፅሩ ከም ዘይፍለጥን ህዝቢ ትግራይ ኣብ ከቢድ ሓደጋ ወዲቑ ከም ዝርከብን ነዙይ ድማ ማሕበረስብ ዓለም ክፈልጦ እናተሰርሐ ይርከብ ኢሎም።
ብብርኪ ዓለም ዝተመስረቱ ገበርቲ ሰናይ ብሰብኣውነት ንክስዠሰርሑ ሓላፍነቶም ክዋፅኡ ከም ዘለዎም ዝሓበሩ አይተ አማኒኤል፣ ትካላት ገበርቲ ሰናይ፣ ኣብ መሬት ዘለዉ ዘዐንቅፉ ነገራት ቆፂሮም ሒዞም ኣብ ልዕሊ ህዝቢ ክፍረድ ከምዘይግባእ ተረዲኦም ክንቀሳቐሱ ከምዘለዎም ኣተሓሳሲቦም።
ኣብ ትግራይ ምስ ሰብኣዊ ሓገዛት ተተሓሒዙ ዝተፈጠሩ ሽግራት ንምፅራይ ኮሚቴ ተጣይሹ ሪፖርት ከም ዝተገበረን ዝሕተቱ ሰባት ይሕተቱ ከም ዘለውን እዙይ ንምእራም ኣሰራርሓታት እናተዘርግሑ ከም ዝርከቡን ዘዘኻኸሩ ኣይተ ኣማንኤል፣ማሕበረሰብ ዓለም ህዝቢ ንምድሓን ታሕቲ ወሪዱ ክሰርሕ ዘኽእሎ ኩነታት ተፈጢሩሉ እዩ ኢሎም።
ነዚ ፀገም ንምቅላል ዋላ እኳ ክልላት ብፍላይ ኦሮምያን ኣዲስ ኣበባን ዝተባባዕ ሓገዝ እንተገበሩ፣ ምስ ፌደራል መንግስቲ ግና ዝያዳ ተቐራሪብካ ምስራሕ ከም ዘድልን እዙይ ድማ ሕገ-መንግስታውን ዓለምለኻውን ሓላፍነት ከምዝኾነ ብምሕባር፣ ዛጊድ ህዝቢ ትግራይ ባዕሉ ንባዕሉ ብምትሕግጋዝን ብሓገዝ ዲያስፖራን ኣብዙይ በፂሑ ከም ዘሎን ሕዚ ግን ኣብ ከቢድ ሓደጋ ከም ዝርከብ ኣብሪሆም፤ ይኹንምበር ግዝያዊ ምምሕዳር ትግራይ ካብ ዘለዎ ሃፍቲ ንተመዛበልቲ ሓገዝ ንምሃብ ብካብኔ ተወሲኑ ናብ ስራሕ ከም ዝተኣወ እውን እቶም ሓላፊ ኣገንዚቦም፡፡
ቁልፊ ዕላማ ምምስራት ግዝያዊ ምምሕዳር ትግራይ፣ድሕንነትን ሰላምን ህዝቢ ትግራይ ንምሕላውን ዉሑስ ምግባር እዩ ዝበሉ ኣይተ ኣማንኤል፣ እዚ ንክኾን ድማ ዉዕሊ ፕሪቶርያ ብምትግባር ዝተጀመረ ሰላም ምፅናዕን ምጥንኻርን ብምዃኑ ግዝያዊ ምምሕዳር ትግራይ ብውዕሊ ፕሪቶርያ መሰረት ብዙሓት ስራሕቲ ከምዝሰርሐን ይኹን እምበር ኣዚዮም ብዙሓት ዕንቅፋታትን ፈተናታትን ስለዘለዉ ምስ ፌደራል መንግስቲ ብምርድዳእ ይስራሕ ከምዘሎ ገሊፆም።
ብመሰረት ውዕሊ ፕሪቶርያ ውግእ ደዉ ብምባሉ ብፀላእቲ ተወሪሮም ዝነበሩ ገለ ከባብታት ብምርካብ ተፈናቒሉ ዝነበረ ህዝቢ ናብ መረበቱ ክምለስ ከምዝተገበረን ብውሱን መልክዑ ብጥይት ዝመውት ዝነበረ ህዝቢ እውን ክንኪ ከምዝኸኣለን ዘዘኻኸሩ ኣይተ ኣማንኤል፣ ውሱን ማሕበራውን ቁጠባውን ፀገማት ንምንካይ ከም ዝተኽኣለ ብምሕባር ትግራይ ሙሉእ ብሙሉእ ሉኣላዊ ግዝኣታ ከምኡ እውን ቁጠባውን ማሕበራውን ምንቅስቓሳታ ናብቲ ዝነበሮ ንክምለስ ፌደራል መንግስቲ ክሰርሖም ዝግበኦም ስራሕቲ ንክሰርሕን መራሕትን ዲፕሎማተኛታትን ወፃኢ ሃገራን ትካላትን ክፈልጥዎ ምግባር ጥራሕ ዘይኮነስ ሕዚ እውን ድፍኢት ንክገብሩ እናተሰርሐሉ ምዃኑ ኣረዲኦም።
እቲ ኣብ ዝተወረረ መሬት ትግራይ ዝርከብ ህዝብና ሕዚ እውን ብወረርቲ ሓይልታት ዝተፈላለዩ በደላት ይበፅሖን እቲ ተፈናቒሉ ፎቖዶ መዕቆቢ ተመዛበልትን ኣብያተ ትምህርትን ዘሎ ህዝቢ ድማ ዝኸፍአ መከራ የሕልፍ ብምህላው መንግስቲ ፌደራል ወረርቲ ሓይልታት ብቕልጡፍ ካብ ዝወረርዎ መሬት ክወፁ ንክገብር ምርድዳእ እናተገበረ ምዃኑ ኣይተ ኣማኒኤል ኣሰፋ ሓቢሮም።
ኣብ መወዳእታ ግዚያዊ ምምሕዳር ትግራይ ሰብኣዊ፣ ማሕበራውን ፖለቲካውን ፀገማት ንምፍታሕ ዘኽእል ምንቅስቓስ እናገበረ ከም ዝርከብን እቲ ጊዚያዊ ምምሕዳር ካብቲ ኣብ ትግራይ ኣጋጢሙ ዘሎ ፀገም ንምውፃእ ኣብ መፍትሒ ጠመተ ገይሩ እናሰርሐ እንትኾን ሰላም ክረጋገፅ፣መንግስታዊ መሓውር ክዕሪ፣ማሕበራውን ኢኮኖምያውን ፀገማት ስርዓት ክሕዙ ኮታስ ኣብዚ ሕዚ ሰዓት ትግራይ ኣብዚ ብርኪ ኣለ ኢልካ ንምውሳን ስለዘፀግም ነዚኦም ንምፍታሕ እናተሰርሐ ከምዝኾነ ገሊፆም እዮም።
ንልዕሊ 30 ዓመታት ዝሰራሕናዮም ኣብ ክልተን ሰለስተን ዓመታት ፈሪሶም እዮም፤ ነዞም ዝፈረሱ ንምህናፅ ነዊሕ ትልምን ግዘን ከምዘድልን፣ እዙይ ንምስራሕ ድማ ብውሑዱ ምስ ሰራሕተኛ መንግስቲ፣ሓረስቶት፣ሰራዊት ትግራይ፣ነበርቲ ከተማ፣ ነጋዶ፣ ኢንቨስተራትን ካልኦት ዝምልከቶም ኣካላትን ብምዃን ዝፈረሱ ነገራት ሓዊሱ ናብ ንቡር ንምምላስ እቲ ግዚያዊ ምምሕዳር እናሰርሐ ይርከብ ኢሎም።
ምስ ዴሞክራሲ ተዛሚዱ ንዝተልዓለሎም ሕቶ እንትምልሱ ድማ ኣብ ዝሓለፉ 30 ዓመታት ኣብ ትግራይ ዲሞክራሲ ክንበፅሖ ክሳብ ዝግበአና ሰፊሑ እዩ ነይሩ፤ እንተኾነ ምስቲ ዝተኸፈለ መስዋእቲ እንትነፃፀር ትሑት ዋላ ይኹንምበር ምስ ሕዚ ዘሎ ኩነታት እንትነፃፀር ርሑቕ ተጓዒዝና ነይርና ምባል ይከኣል ዝበሉ ኣይተ ኣማንኤል፣ጊዚያዊ ምምሕዳር ትግራይ ሓፂር ዕድመ እኳ እንተሃለዎ ኣብዚ ሓፂር ግዘ ንህዝቢ ትግራይ ዝምጥን ኣሰራርሓ ምዝርጋሕ ኣድላይ ስለዝኾነ ዓቕሙ ብዝፈቐዶ እናሰርሐ ከምዝርከብ ኣረዲኦም።
20 ሓምለ 2015 ዓ.ም 
ቤት ፅሕፈትጉዳያት ኮሙዩኒኬሽን 
መቐለ

ልዕሊ 55 ሽሕ ኣባላት ሰራዊት ትግራይ ተፋንዮም 
ምክትል ፕሬዚደንት ግዚያዊ ምምሕዳር ትግራይን ሓላፊ ካብኔ ሴክሪታሪያት ሰላምን ፀጥታን ተጋዳላይ ታደሰ ወረደ ሎሚ ንጋዜጠኛታት ኣብ ዝሃቦ መግለፂ ከምዝበሎ፣እዞም ዝፋነው ዘለው ተጋደልቲ ምእንተ ሃለዋትን ድሕንነትን ህዝቢ ትግራይ ክኸፍልዎ ዝግበኦም መስዋእቲ ዝኸፈሉ ክብሪ ዝግበኦም ጀጋኑ እዮም።
እቶም ልዕሊ 55 ሽሕ ኣባላት ሰራዊት ትግራይ ተፋንዮም ሎሚ በብ ወረደኦም ድሙቕ ኣቀባብላ ይግበረሎም ከምዘሎ ንምፍላጥ ተኻኢሉ።

19 ሓምለ 2015 ዓ.ም
መቐለ

ልዕሊ 80 ምኢታዊ መንገዲታት ትግራይ ጉድኣት በፂሑዎ
ብሰንኪ ጆኖሳይዳል ኵናት ልዕሊ 80 ሚኢታዊ መንገዲታት ትግራይ ጉድኣት ከምዝበፅሖም በዓል መዚ መንገድታት ትግራይ ገሊፁ።
ሓላፊ በዓል መዚ መንገድታት ትግራይ ኢንጅነር ኣርኣያ ግርማይ ምስ ወይን ኣብ ዝነበሮም ፃንሒት ከምዝገለፅዎ ኣብ ትግራይ ዝርከቡ ዓበይትን ኣናእሽተይን ድልድላት ብምፍራሶም፣ ኣስፋልት ብታንክታት ብምሕራሶምን ብቁንቡላታት ብምኹዓቶምን ግልጋሎት ናብ ዘተዓናቐፉሉ ብርኪ በፂሖም።
ንልዕሊ ሰለስተ ዓመት ፅገና ዘድልዮም መንገድታት ከምዘይተፀገኑ፣ ኣብ ከይዲ ህንፀት ዝነበራ ብልዕሊ 70 ቢሊዮን ብር ዝህነፁ ፕሮጀክታት መንገዲ ህንፀቶም ከምዝተቛረፁ፣ ኣብ ስራሕ ዝነበሩ ማሽነሪታት ከምዝተወረሩን ዝዓነዉን ዝሓበሩ ኢንጅነር ኣርኣያ፣ ምስ ጂ.ቲ.ፒ ክልተን ሰለስተን ኣብ ትግራይ ክህነፅ ዝግብኦ መንገዲ እውን ከምዘይተጀመረን እዚ ድማ ካልእ መልክዕ ቁጠባዊ ዕንወት እቲ ወራር ከምዝኾነን ገሊፆም።
ድሕሪ ስምምዕ ሰላም ፕሪቶሪያ ግና ብሰንኪ ጆኖሳይዳል ኵናት ትግራይ ኣብ ዘፈር መንገዲ ዝበፅሐ ከቢድ ጉድኣት ብቕልጡፍ ምፅጋንን ምልማዕን ከምኡ እውን ሓረስቶት ኣብ ግምት ብምእታው ጣብያታትን ከተማታትን ንምርኻብ ዘኽእል ስራሕቲ ይሳልጥ ከምዘሎን ብኵናት ጉድኣት ዝበፅሖ መንገድን ድልድላትን ፅገና ከምዝተጀመረን ዝሓበሩ እቶም ሓላፊ፣ኣብ ወርቃምባ፣ ኣላማጣን ካልኦትን ዝርከባ ዓበይቲ ድልድላት ከምዝተፀገኑን ካብ ሮንድ ፈንድ ኢትዮጵያ ብዝተረኸበ 107 ሚሊዮን ብር ድማ ሰለስተ ፕሮጀክታት መንገዲ እንትጮ፣ ዳዕሮ ሓፋሽን ዓዴትን ህንፀት ከምዝተጀመረ ሓቢሮም።
ኣብ ዘፈር መንገዲ ዝበፅሐ ጉድኣትን ኣድላይነት መንገድን ኣብ ግምት ብምእታው ግዚያዊ ምምሕዳር ትግራይ በዓል መዚ መንገድታት ከምዝተጣየሸ ዝሓበሩ እቶም ሓላፊ፤ እቲ በዓል መዚ ክሳብ ሕዚ በቢከባቢኡ ህዝብን ሰራዊት ትግራይን ብምስታፍ ምስ መንግስቲ ፌደራል ብምዝርራብ ይስራሕ ከምዘሎን ክሳብ ሕዚ ድማ ብምትሕብባር ህዝብን ሰራዊት ትግራይን ኣብ ዞባ ምብራቕ ትግራይ ወረዳ ፅራእ ወምበርታ ዝተሳለጠ 20 ኪሎ ሜትር ልምዓት መንገዲን ካልኦትን ነቲ ህዝባዊ ምንቅስቓስ መርኣያ ከምዝኾኑ ወሲኾም ገሊፆም።
ኣብ ትግራይ ቅድሚ 1983 ዓ/ም ደረጅኡ ዘይሓለየ 906 ኪሎ ሜትር ከምዝነበረ ዘዘኻኸሩ ኢንጅነር ኣርኣያ፣ ኣብ 30 ዓመት ውሽጢ መንግስትን ህዝብን ብምትሕብባር ዝተፈላለዩ ብርክታት ዘለዎም ልዕሊ ሽዱሽተ ሽሕን ሰለስተ ሚእትን ኪሎ ሜትር መንገዲ ከም ዝተሃነፁን ካብቶም መንገድታት ድማ ልዕሊ 80 ምኢታዊ ደረጅኦም ዝሓለዉ ከምዝነበሩን ካብዚ እቲ 80 ሚኢታዊ መንገድታት ትግራይ ብሰንኪ ቅሉዕ ወራር ፀላእቲ ዕንወት ከም ዝበፅሐን ዘረድኡ እቶም ሓላፊ፣ነቲ ኣብ ዘፈር መንገዲ ትግራይ ዝበፅሐ ዕንወት ብህፁፅ ንምፅጋንን ንምልማዕን መንግስቲ ፌደራል ንኽሕግዝ ምርድዳእ ተበፂሑ ኢሎም።

19 ሓምለ 2015 ዓ.ም
መቐለ

ካቢኔ ግዝያዊ ምምሕዳር ትግራይ በጀት ዓመት 2016 ዓ.ም ብር 17.368 ቢልዮን ኣፅዲቑ።
ካቢኔ ግዝያዊ ምምሕዳር ትግራይ 14 ሓምለ 2015 ዓ/ም ኣብ ዘካየዶ ስሩዕ ኣኼባ፣ ዝቐረበሉ ረቂቕ በጀት ዓመት 2016 ብዝርዝር ድሕሪ ምዝታይ፤ ብር 17.368 ቢልዮን ኣፅዲቑ።
#ቤት ፅሕፈት ፕረዝደንት

ትግራይ
18 ሓምለ 2015 ዓ.ም
መቐለ

"ህዝቢ ትግራይ ርእሱ ከድንን ኣይደልን ምእንተ ህዝቢ ትግራይ ቅንዕ ኢሉ ክኸይድ፣ ሙሉእ ዓርሰ ውሳነኡ ክረጋገፅ ኣነ ክደንን ዝግበኣኒ እንተኾይኑ ክደንን እየ" ፕረዚደንት ጌታቸው ረዳ ኣብ ኣሜሪካ ኣብ ዝተሳለጠ ፌስቲቫል ትግራይ ካብ ዝተዛረብዎ
~ ሕዚ ዘለናሉ ናይ ቃልሲ መድረኽ መልክዑ ዝቐየረ ስለዝኾነ ረብሓ ህዝቢ ትግራይ ንምርግጋፅ፣ልዕሊ ኹሉ ግና በቢግዚኡ ኣሻሓት እናኸፈልና፣ኣሻሓት ኣካል እናጉደልና ዝግበር ምንቅስቓስ ንሓንሳብን ንሓዋሩን ደው ዝብለሉ ኹነታት እንተሃልዩ ክነናድይ፣ ድሌትናን ባህግናን ብሰላማዊ መንገዲ ንምርግጋፅ ዘኽእል ዕድል እንተሃልዩ ክነናድይ ኢና
~ መሰል ዓርሰ ውሳነ ትግራይ ብዝፃባኣ መንገዲ ዝግበር ትዕግስቲ ክህልው ኣይኽእልን።
~ውዕሊ ፕሪቶርያ ናይ ቃልስና ውፅኢት እዩ።
~ዲያስፓራ ትግራይ ትግራይ ኣብቲ ሕዚ በፂሓቶ ዘላ ብርኪ ኣብ ናይ ዓለም ካርታ ክትኣትው ንምግባር ዝነበሮ ተራ ክርሳዕ የብሉን።
~ዲያስፓራ ትግራይ ቃልሱ ደው ስለዘየበለ ናብ ዝነበሮ ጥንካረ ቃልሲ ክምለስ ይግባእ።
~ ብዲዛይን ሕድሕድ ብሎን ትዝመት ተዘሚታ፣ክወስድዎ ዘይኽኣሉ ናብ ጥቕሚ ክውዕል ዘይኽእለሉ መንገዲ ብዛዕባ ዝፈረሰት ትግራይ ኢና ክንሓስብ ዘለና 
~ ውዕሊ ፕሪቶርያ ብምምፃኡ ኣንፃር ትግራይ ዝንቀሳቐሱ ዝነበሩ ሓይልታት ኣፈላላይ ፈጢሩ እዩ።
~ብውዕሊ ፕሪቶርያ መሰረት ደቡብ ትግራይ ፣ምዕራብ ትግራይ ኮታስ ኣብ ትሕቲ ፀላእቲ ዘሎ መሬት ትግራይን ዘይሕጋዊ ምምሕዳራትን ክፈርሱን ኣፅርዩ ከረክብና ኢና ምስ ፌደራል መንግስቲ ተፈራሪምና።
~ ነዊሕ ዝጓዓዝ ሰብ ኣይጎይን፣ ፅቡቕ ዝዛረብ ሰብ ኣይህወኽን ዓለም እናረኣየ መሰልና እነረጋግፀሉ ስራሕ ክትሰርሑ ኣለኩም ኢሎም ሓደ ኣቦና ምኽሪ ለጊሰሙኒ።
~ ኩሉ ዓቕምታትና ንረብሓ ትግራይ ከነውዕል ኢና፣ዝባኽን ፖለቲካዊ ምንቅስቓስ ክህሉ የብሉን።
~ተሓታትነት ካብ ምርግጋፅ ወፃኢ ናብ ድሕሪት ዝምለስ ነገር የለን።
~ ህዝቢ ትግራይ ክደንን ኣይደልን ምእንተ ህዝቢ ትግራይ ቅንዕ ኢሉ ክኸይድ፣ ሙሉእ ዓርሰ ውሳነኡ ክረጋገፅ ኣነ ክደንን ዝግበኣኒ እንተኾይኑ ክደንን እየ 
~ ልዕሊ ኹሉ ረብሓ ህዝቢ ትግራይ እዩ ዝመፅእ 
~ ትግራይ ጉዳይ ዩክሬን ዘይዓበጦ ትኹረት ኣለዎ ሕዚ እውን፣እዚ ከይባኽን ኢና ንሰርሕ ዘለና።
#ድወት
ቤት ፅሕፈትጉዳያት ኮሙዩኒኬሽን 
18 ሓምለ 2015 ዓ.ም
መቐለ

ፎርም ምጥያሽ ምምሕያሽ ስርዓት ኣመጋግባ ትግራይ መሰረት ዝገበረ ዋዕላ ተሳሊጡ
እቲ ዋዕላ ብምትሕብባር ትካል ገባሪ ሰናይ እኖታት ንእኖታት ጨንፈር ትግራይ፣ጥምረት ስቪል ማሕበረሰብ ኢትዮጵያን ምሰ ቢሮ ጥዕና ብምዃን ዝተሳለጠ እንትኾን፣እቲ ዋዕላ ኣብ ትግራይ ብምኽንያት ጆኖሳይዳዊ ኩይናት ተቋሪፁ ዝነበረ ጥምረት ምምሕያሽ ስርዓት ኣመጋግባ ማሕበረሰብ ከም ብሓዱሽ ንምጅማር ዝዓለመ እዩ።
ኣብቲ ዋዕላ ዝተረኸቡ ሓላፊ ቢሮ ጥዕና ትግራይ ዶክተር ኣማኒኤል ሃይለ ከምዝበልዎ፣ ኣብ ትግራይ ቅድሚ ኩይናት ዝተስተኻኸለ ስርዓት ኣመጋግባ ኣብ ዝናኣድ ብርኪ ነይሩ ዘብል እኳ እንተዘይነበረ፣ ብምኽንያት እቲ ዘጋጠመ ኹይናት ግን ኣብ ኣዝዩ መሰከፊ ብርኪ ይርከብ።
ነቲ ሕዚ ተጀሚሩ ዘሎ ምንቅስቓስ ምምሕያሽ ስርዓት ኣመጋግባ ዘመስገኑ እቶም ሓላፊ፣ ኣብ ትግራይ ክሳብ ሕዚ በጀት ብዘይ ምህላው ዓብይ ዕንቅፋት ምዃኑ ብምሕባር፣ ዝተስተኻኸለ ስርዓት ኣመጋግባ ብምትእትታው ዘመን ተሻጋሪ ዝኾነ ስራሕ ንምስራሕ ግን ተዋዲድኻ ምስራሕ ከም ዘድሊ ኣብሪሆም፡፡
ኣብ ትግራይ ኣብዚ ሕዚ ምዕሩይ ዝኾነ ስርዓት ኣመጋግባ ጊዜ ዘይህብን ብቅልጡፍ ምስራሕ ከም ዘድሊ ዝገለፁ ዶ/ር ኣማንኤል፣ እቲ ህልዊ ስርዓት ኣመጋግባ ኣብ ኣዝዩ ከቢድ ኹነታት ስለዝርከብ ጊዜ ዘይህብ ብምዃኑ ብህፁፅ ምትዕፅፃፍ ከም ዘድሊ ሓቢሮም።
ኣብ ጊዝያዊ ምምሕዳር ትግራይ ሓላፊ ካቢኔ ሴክሪተርያት ስግግር ማሕበራዊ ልምዓት ፕሮፌሰር ክንደያ ገ/ህይወት ብወገኖም፣ብብርኪ ክልል “ሓደ ቃል ኪዳን ሰቖጣ“ ዝብሃል ፕሮጀክት ከምዝነበረን እዙይ ፕሮጀክት ድማ ቅድሚ ኩይናት ኣብ ትግራይ ኣብ 26 ወረዳታት ጥራሕ ዝሰርሕ ከምዝነበረ ብምሕባር፣ ሕዚ ግን ኣብ ሙሉእ ትግራይ ሓገዝ ከምዘድልን እዙይ ድማ ሃፍቲ ብምትእኽኻብ ከም ጊዝያዊ ምምሕዳር ብዕምቖት ከምዝስራሕ ኣገንዚቦም፡፡
ኣብቲ ዋዕላ ካብ ፌደራል ሚኒስተር ጥዕና ዝተወከሉ ኣካላት፣ ላዕለዎት ሓለፍቲ ኣብያተ ዕዮ መንግስትን ዘይመንግስታውን ዝተሳተፉ እንትኾኑ፣ ኣብ ትግራይ ምምሕያሽ ስርዓት ኣመጋግባ ኣብ ዝግበር ኹለ መዳይ ሓገዛት ግደኦም ከምዘበርክቱ ቃል ኣትዮም፡፡
ቤት ፅሕፈት ጉዳያት ኮሙኒኬሽን 
16 ሓምለ 2015 ዓ.ም
መቐለ

ከተማታት ፅሬተን ዝሓለዋን ንነበርተን ምቹዋት ኣብ ምግባር ዝተዋደደ ስራሕ ከምዝጠልብ ቢሮ ልምዓት ከተማን ኮንስትራክሽንን ኣፍሊጡ፡፡ 
ኣብ ቢሮ ልምዓት ከተማን ኮንስትራክሽንን ዳይሬክተር ዳይሬክቶሬት ሓምለዋይ ልምዓትን ፅባቐ ከተማታትን ኣይተ ኣዳነ ገ/ፃድቕ ከም ዝበልዎ፤ ከተማታት ትግራይ ፅሩያት ኮይነን ፀገም ጥዕና ነበርተን ንምክልኻል ዝተዋደደ ስራሕ ስለዝጠልብ ኣብዚ መዳይ ትኹረት ተገይሩ ይስራሕ ኣሎ፡፡ 
ብዋናነት ውራይ ፅሬት ከተማታት ብተሳትፎ ሕብረተሰብ እዩ ዝዕወት ዝበሉ እቶም ሓላፊ፣ ብሓደ ገፅ መንግስቲ በጀት ብምብጃት ጉሓፍ ዝእለየሉ ኩነታት እንትህሉ፣ ብኻሊእ ገፅ ድማ ብተሳትፎ ሕብረተሰብ ዝሳለጥ ውሱን ጅማሮ ከምዘሎ ሓቢሮም፡፡ ኣብ ዝተፈላለዩ ኣጋጣምታት ሕብረተሰብ ብምርካብ ጎስጓስ ብምክያድ ግንዛበ ሕብረተሰብ ንምዕባይ ዝፍተነሉ ኩነታት ከምዘሎ ዝገለፁ እቶም ዳይሬክተር፣ ይኹንምበር እቲ ብመንግስቲ ዝካየድ ምእላይ ጉሓፍ ሕፅረት በጀት ብምህላዉ ኣብ ከም መንግስታዊ ትካላት፣ ክፍቲ ቦታታት ወይ ድማ ኣብ ኣስፋልት ዝርከቡ ጉሓፋት ክለዓሉ ዝፍተን ኩነታት ከምዘሎ ሓቢሮም።
ምኽንያቱ ምስቲ ኣብ ትግራይ ዘጋጠመ ዕንወት ተዛሚዱ፣ ቑፅሮም ዘይነዓቕ ካብ ክልል ክሳብ ጣብያ ዝነበሩ መሓውር እዚ ቢሮ ብዝተፈላለዩ ምኽንያታት ናብ ስርሖም ዘይምምላሶም፣ዝተፈላለያ ተሽከርከርቲ እውን በቶም ወረርቲ ሓይልታት ስለዝዓነዋን ዝተጉሓላን ሕፅረት በጀት ስለዘሎን ኣብ ምርግጋፅ ፅሬት ከተማታት ከቢድ ፅልዋ ኣሕዲሩ እዩ ዝገለፁ ኣይተ ኣዳነ፣ እቶም ፀገማት ክሳብ ዝፍትሑ ግና ጉሓፉ ኣብ ማእኸል ፅርግያን ሰብ ዝነብረሉን ከባቢ ዝድርበየሉ ኩነታት ተመሊሱ ነቲ ሕብረተሰብ ስለዝጎድእ ዓርሱ እቲ ሕብረተሰብ ብዝተዋደደ ኣገባብ ክሰርሓሉ፣ጉሓፍ ኣብ ግቡእ ዘይኮነ ቦታ ዝድርብይ ሰብ ክእረም ብምግባር ኮታስ ፅሬት ከተማታት ኣብ ምሕላው ግደ ነበርቲ ዝዓዘዘ ብምዃኑ ኩሉ ከም ሓደ ወፊሩ ኣብ ሓለዋ ፅሬት ከባቢኡ ትኩርን ግዱስን ብምዃን ከባቢኡ ዘፅርየሉን ጓሓፍ ብኣግባቡ ዝኣልየሉን ኩነታት ክፍጠር ከምዝግባእን ብፍላይ ኣብ ከባቢ 20 ሜትሮ ሬድያስ ርሕቀት ሕድሕድ ነባራይ ብምፅራይ ትኹረት ተዋሂቡ እናተሰርሐ እኳ እንተኾነ ሙሉእ ብዘይምዃኑ ተሳትፎ ሕብረተሰብ ብምዝያድ ክስራሕ ከምዘለዎ እቶም ዳይሬክተር ወሲኾም ኣገንዚቦም።
ኣብ መወዳእታ እዋኑ ክራማት ምስ ምዃኑ ተዛሚዱ ክፍጠሩ ንዝኽእሉ ሕማማት ብኣጋ ንምክልኻል፣ ሕብረተሰብ ፍሉይ ትኹረት ብምሃብ ጉሓፍ በብከባቢኡ ከይድርብን ከይድርበን ከምኡ እውን ናብ መኸዲ ውሕጅ ቱቦታት ዝድርበይ ጉሓፍ ከይህሉ ብትሪ ብምኹናን ኣብ ምፍጣር ፅሩያት ከተማታት እጃም ሕብረተሰብ ክብ ክብል እቶም ዳይሬክተር ፀዊዖም።
ቤት ፅሕፈትጉዳያት ኮሙዩኒኬሽን 
14 ሓምለ 2015 ዓ.ም
መቐለ

ብሓይልታት ፅንተት ዝዓነዉን ዝተጉሓሉን ፕሮጀክትታት መስተ ማይ ከተማታት ሸራሮ፣ዓዲ ነብርኢድን ዓዲ ዳዕሮን ተፀጊኖም ዳግም ግልጋሎት ምሃብ ጀሚሮም።
ንፅገና እቶም ፕሮጀክትታት ማይ፣ ዓለምለኸ ኮሚቴ መድሕን (IRC) ብልዕሊ 8 ነጥቢ 4 ሚሊዮን ወፃኢ ከምዝተገበረ ዝፀብፀበ ድወት፣ ፕሮጀክትታት ፅሩይ መስተ ማይ ከተማታት ሸራሮ፣ዓዲ ነብሪ ኢድን ዓዲ ዳዕሮን ብዙሕ ሃፍቲ ወፂኡሎም ዝተሃነፁን ንሕብረተሰብ ዝሐሸ ግልጋሎት ዝህቡ ዝነበሩ ትካላት ከምዝኾኑ እውን ሓቢሩ።
ይኹን 'ምበር ሓይልታት ፅንተት ብፍላይ ድማ ኣራዊት ሰራዊት ኤርትራ ናብቲ ከባቢ ኣብ ዝኣተወሉ እዋን ንቀንዲ ቀንዲ ናውቲ እቶም ፕሮጀክትታት ጉሒሉ ንዝተረፉ ድማ ኣዕንዩ ሙሉእ ብሙሉእ ካብ ግልጋሎት ወፃእ ገይሩዎም ከይዱ እዩ ዝበለ እቲ ሓበሬታ፣ ኣብቲ እዋን ዝተረኸቡ ኣተሓባባሪ ትካል ዓለምለኸ ኮሚቴ መድሕን ኣይተ ደገፍ ጥላሁን፤እቲ ትካል ኣብ ፅገና እቶም ፕሮጀክትታት ማይ ዝገበሮ ተሳትፎ መቐፀልታ እቲ ኣብ ስራሕቲ ጥዕና፣ትምህርትን ኸለላ ድሕንነት ህፃናትን ክገብሮ ዝፀንሐ ተሳትፎ ምዃኑ ብምሕባር ኣብዞም ዘፈራት ዝገብሮ ሓገዝ ኣጠናኺሩ ከምዝቕፅለሉ ገሊፆም ኢሉ።
ሓላፊ ቢሮ ልምዓት ሃፍቲ ማይን ኢነርጅን ትግራይ ኣይተ ሞገስ ገ/ሄር እቲ ትካል ንዝፈፀሞ ሰናይ ተግባር ብምንኣድ እቶም ፕሮጀክትታት ብኣግባቡ ኣብ ረብሓ ክውዕሉ ይግባእ ከምዝበሉ እውን እቲ ሓበሬታ ኣመልኪቱ።

13 ሓምለ 2015 ዓ.ም
መቐለ

ኣብ ዝርገሐ ኤች ኣይቪ/ኤድስ ዘድሃበ ምኽክር መድረኽ ይሳለጥ ኣሎ
ኣብ ትግራይ ብዝተፈጠረ ወራር ምኽንያት ዝርአ ዘሎ ምብራዕ ኤች ኣይ ቪ ኤድስ፣ ኩሉ ሓደ ኮይኑ ንምክልኻልን ንምዕጋትን ንክወፍር ፕረዝደንት ግዝያዊ ምምሕዳር ትግራይ ኣይተ ጌታቸዉ ረዳ ኣብቲ ምኽክር መድረኽ ፀዊዖም።
ኣብ ልዕሊ ደቂ ኣንስትዮ ዝተገበሩ ዓመፃትን ምድፋርን ህዝቢ ደኒኑ ንክነብርን ንክዋረድን ዝተገበረ ሽርሕን ካብ ኵናት ዝተረፈ ድማ በዚ ሕማም ንክጠፍእ ንምግባር ዝዓለመ ምዃኑን ዝገለፁ ኣይተ ጌታቸው፣ ኤድስ ከም ስግኣት ዘይንሪአሉ ኩነታት ተፈጢሩ ስለዘሎ ካብዚ ንምውፃእ ኩለ መዳያውን ሓበራዊን ቃልሲ ከምዘድልን ኩሉ ኣንፃር እቲ ሕማም ክለዓል ከምዝግባእን ኣይተ ጌታቸዉ ረዳ ሓቢሮም።
ዓለምና ኣብ 2030 ኣ.ፈ ሕማም ኤድስ ሓደጋ ሕ/ሰብ ከይኮን ዓሊማ ትሰርሕ ከምዘላ ብምሕባር ብ2025 ኣ.ፈ እውን ካብቶም ኣብ ደሞም ቫይረስ ኤች ኣይ ቪ ኤድስ ዘለዎም 95 ሚእታዊ መርሚርካ ምርካብን ካብዚኦም እቲ ቫይረስ ኣብ ደሞም ዝተረኸቦም 95 ሚእታዊ ሕክምና ክረክቡ ብምግባርን ብተወሳኺ ካብዚኣቶም እውን እቶም 95 ሚእታዊ መጠን እቲ ቫይረስ ዝተሓተ ክኾን ኣብ ቁፅፅር ክዉዕል ንምግባር ብብርኪ ዓለም ተተሊሙ ይስራሕ ኣሎ ዝበሉ ሓላፊ ቢሮ ጥዕና ትግራይ ዶ/ር ኣማኒኤል ሃይለ እዮም።
ነዚ ሽቶ ንምዕዋት ብፍላይ ምስቲ ኣብ ትግራይ ዝተፈጠረ ወራርን ዕንወት ትካላት ጥዕና፣ መድሓኒት ምኽላእን ስራሕቲ ምክልኻል እውን ተረሲዑ ስለዝነበረን ብሓፈሻ ኣብ ምክልኻል ኤች ኣይ ቪ ኤድስ ዝስርሑ ዝነበሩ ስራሕቲ ብዘይምስርሖም እቲ ሕማም ናብ ብርኪ ለበዳ ዝሰጋገረሉ ኩነታት ተፈጢሩ ብምህላዉ ደዉ ንምባል ኩሉ ጠንኪሩን ተረባሪቡን ክሰርሐሉ ከምዝግባእ ሓላፊ ቢሮ ጥዕና ዶ/ር ኣማኒኤል ፀዊዖም።

ትግራይ
12 ሓምለ 2015 ዓ.ም
መቐለ

እዋናዊ መግለፂ ግዝያዊ ምምሕዳር ትግራይ
ሚኒስቴር ሓለዋ ጥዕና ፈዴራል ኣብ ልዕሊ ትግራይን ህዝባን ዝፍፅሞ ዘሎ ገበን ብቕልጡፍ ክእረም ንፅውዕ!
ሚኒስቴር ሓለዋ ጥዕና ኢትዮጵያ ኣብ መርበብ ሓበሬታኡ ወረዳታት ትግራይ ናብ ክልል ኣምሓራ ብምክላል ነቲ ኣብ ዝሓለፈ ወርሒ ብሚኒስትሪ ትምህርቲ ዝተፈፀመ ገበን ብዘጠናኽር መልክዑ ሕገ መንግስታዊ ጥሕሰት ፈፂሙ ኣሎ።
እዚ ቤት ዕዮ ዝወሰዶ ሓላፍነት ዝጎደሎ ስጉምቲ ዝተጀመረ ከይዲ ሰላም ዝህውኽን ብዝኾነ መለክዒ ተቐባልነት ዘይብሉን ተግባሩ ብቕልጡፍ ክእርሞን ንህዝቢ ትግራይ እውን ብዕሊ ይቕሬታ ክሓትትን ግዝያዊ ምምሕዳር ትግራይ ንፅውዕ።
መንግስቲ ፌዴራል እውን ኣብ ልዕሊ ኣመራርሓ ሚኒስትሪ ሓለዋ ጥዕና ጉቡእ ስጉምቲ ክወስድን እቲ ኮነ ተባሂሉ ብሚንስትሪታት ትምህርትን ሓለዋ ጥዕናን እናተፈፀመ ዝቕፅል ዘሎ ገበን ብህፁፅ ንክእርሞ ደጊምና ንፅውዕ!
ሰላም ንሕውየትን ፍትሕን!!

11 ሓምለ 2015ዓ.ም
መቐለ

ፕረዚደንት ጌታቸው ረዳ ብኣምባሳደር ቱርክ ኣብ ኢትዮጵያ፣ ባርክ ባራን ምስ ዝተመርሐ ጉጅለ ልኡኽ ሎሚ 11 ሓምለ 2015 ዓ/ም ኣብ ቁጠባዊ ፣ማሕበራዊን ፖለቲካዊ ጉዳያት ዘትዮም።
ድሕሪ እቲ ዘተ መብርሂ ዝሃቡ ኣምባሳደር ባርክ ባራን፣ መንግስቲ ቱርኪ ኣብ ዳግመ ህንፀት ትግራይ ብቐንዱ ድማ ኣብ ትምህርትን ጥዕናን ከም ዝሰርሕ ገሊፆም።
እቶም ኣምባሳደር ኣተሓሕዞም፣ ገዚፍ ዕንወት ዝበፅሖ ታሪኻዊ መስጊድ ኣልነጃሺ ንምህናፅ፣ ዝተፈላለዩ ትካላት ገበርቲ ሰናይ ብምትሕብባር ከም ዝሰርሕን መስጊድ ኣልነጃሺ ማእኸል ቱሪስት ክኸውን መንግስቶም እጃሙ ከምዝፃወት ገሊፆም።
ብተዛማዲ ሰብ ሃፍቲ ቱርኪ ኣብ ኢንቨስትመንት ትግራይ ከም ዝዋፈሩ እቶም ኣምባሳደር ሓቢሮም፤ ኢሉ ዝፀብፀበ ቤት ፅሕፈት ፕረዚደንት።

11 ሓምለ 2015 ዓ.ም

ብምትሕብባር

ትግራይ፣ ማእኸል ምድንፋዕ መሰላትን ዲሞክራስን ምስ ኤምባሲ ኣሜሪካ ኣብ ኢትዮጵያን ማሕበር ስነ-ጥበብ ኣቡጊዳ ንሰብ ሞያ ሚድያን ኣንቃሕቲ ማሕበረሰብን ''ምጥንኻር ዓቕሚ ሚድያ፤ንምክልኻል ናይ ሓሶት ሓበሬታ'' ዝብል ዛዕባ ስልጠና ይወሃብ ኣሎ።
ኣብቲ ስልጠና ተረኺቦም ዘረባ ዘስምዑ ፤ ሓላፊ

ትግራይ ኣይተ ረዳኢ ሓለፎም ፣መራኸብቲ ሓፋሽ ትግራይ ኣብ ምርግጋፅ ብሄራዊ ረብሓ ህዝቢ ትግራይ ክሰርሓ ከምዝግባእን ገሊፆም።
ኣብ ልዕሊ ህዝቢ ትግራይ ጀኖሳይድ ተፈፂሙ እዩ ዝበሉ ኣይተ ረዳኢ ሓለፎም፤ ዝተፈፀሙ ዓለምለኸ ገበናት ኣብ ምቅላሕን፣ህዝቢ ትግራይ ፍትሒ ክረክብን እውን ክሰርሓ ከምዝግባእ ገሊፆም።
ብፍላይ ድማ ዘለናሉ መዋእል ህዝቢ ዘደናግሩ ዝተሰሓሓቱ ሓበሬታታት ብበዝሒ ዝውዝዕሉ ኩነታት ከም ዘሎ ዝሓበሩ ኣይተ ረዳኢ ሓለፎም፤ መራኸብቲ ማዕኸናት ድማ ነዚ ሚዛን ኣብ ምትሓዝ፣ፅፁይ ሓበሬታ ብምውዛዕን ህዝቢ ሓቀኛ ሓበሬታ ክረክብ ሓላፍነት ወሲደን ክሰርሓ ድማ ኣገንዚቦም።
ኣማኻሪት ጉዳያት ርክብ ኤምባሲ ኣሜሪካ ኣብ ኣዲስ ኣበባ ሮዝ ስቴቬንስ ኪሊትዝ ብወገነን፣ኤምባሲ ኣሜሪካ ኣብ ምዕባይ ዓቕሚ ጋዜጠኛታት ኢትዮጵያ እናሰረሐ ከምዝመፀ ብምግላፅ፣ ሐዚ ድማ ንጋዜጠኛታትን ሰብ ምያን መራኸብቲ ማዕኸን ትግራይ ንፈለማ እዋን ስልጠና ይወሃብ ከምዘሎን ዓቕሞም ኣብ ምብራኽ ድማ ሓጋዚ ከምዝኸውን ዘለወን እምነት ገሊፀን ክብል ዝፀብፀበ ትግራይ ቴሌቪዥን እዩ።
11 ሓምለ 2015 ዓ.ም
መቐለ

ኣደራደርቲ ኣካላት ንሙሉእ ትግበራ ስምምዕ ሰላም ፕሪቶርያ ፅዕንቶ ከሕድሩ ይስራሕ ከምዘሎ ተገሊፁ።
እዚ ዝተገለፀ ሓላፊ ካቢኔ ሰክሪተርያት ስግግር ማሕበራዊ ልምዓት ፕሮፌሰር ክንደያ ገ/ሂወት ንድምፂ ወያነ ትግራይ ኣብ ዝሃብዎ መብርሂ እንትኸውን ፣ተመዛበልቲ ናብ መረበቶም ዝምለስሉ ፣ኣብ ትሕቲ ፀላእቲ ኮይኑ ግፍዕታት ዝፍፀመሉ ዘሎ ህዝብና እውን ሓራ ዝወፀሉ መንግዲ እቲ ስምምዕ ሰላም ብሙሉእ ምስ ዝትግበር እዩ ኢሎም።
ቁልፊ ዕማም ግዝያዊ ምምሕዳር ትግራይ እውን ምርግጋፅ ሙሉእ ትግበራ እቲ ስምምዕ ሰላም እዩ ዝበሉ ፕሮፌሰር ክንደያ፣ ንሙሉእ ትግበራ እቲ ስምምዕ ሰላም መንግስቲ ፌዴራልን ማሕበረሰብ ዓለምን ግቡኦም ክፍፅሙ ድፍኢት ይግበር ከምዘሎ ገሊፆም።
እቲ ስምምዕ ሰላም ምስ መንግስቲ ፌዴራል እዩ ተፈሪሙ ዝበሉ ፕሮፌሰር ክንደያ ገ/ሂወት፣ ኣብ ቅድሚ ዓለም ዝተፈረመ ስምምዕነት ስለዝኾነ መዳራደርቲ ኣካላት እውን ንሙሉእ ትግበራ ድፍኢት ክገብሩ ይስራሕ ኣሎ ኢሎም።
ህዝቢ ትግራይ ካብቲ ኣትይዎ ዘሎ ከቢድ ፀገም ክወፅእ ዝኽእል ግዝኣታዊ ሓድነት መሬት ትግራይ ክረጋገፅ እንተሎ እዩ ብምባል ፣ህዝብና ናብ መረበቱ ተመሊሱን ካብ ወረርቲ ሓራ ወፅዩን ትኹረቱ ኣብ ስራሕቲ ዳግመ ህንፀት ክገብር ከሎ ምዃኑ ኣመላኺቶም።
ነዚ ድማ ሙሉእ ትግበራ እቲ ስምምዕ ሰላም ንምፍፃም ኣብ ልዕሊ መንግስቲ ፌደራልን መደራደርቲ ኣካላትን ድፍኢት ንምሕዳር ይሰራሕ ከምዘሎ ገሊፆም።

10 ሓምለ 2015 ዓ.ም
መቐለ

ብኣፈ ጉባኤ ታገሰ ጫፎ ዝተመርሐ ጉጅለ ልኡኽ ኣብ ወረዳ ፅራእ ወንበርታ ተኸላ ፈልሲ ኣሳሊጡ
እቲ ጉጅለ ልኡኽ ብፕረዝደንት ጌታቸው ረዳ ኣቀባብላ ዝተገበረሉ ኮይኑ ፤ናብ ዞባ ምብራቕ ወረዳ ፅራእ ወንበርታ ብምምራሕ መርሃ ግብሪ ወፍሪ ተኸላ ፈልሲ ኣብ ወረዳ ጣብያ ሚኬኤል ኣምባ ኣሳሊጡ።
# ድምፂ ወያነ

10 ሓምለ 2015 ዓ.ም
መቐለ
መሸጣ ኣክስዮን "ሆርን ታይገርስ ሎጂስቲክስ ትራንዚትን" ዕላዊ ኾይኑ
እቲ ትካል ኣብ ትግራይ ዘሎ ከቢድ ፀገም መጓዓዝያ ህዝብን ፅዕነትን ብምግምጋም ኣብ ዳግመ ሕውየት ትግራይ ዝላዓለ ኣበርክቶ ንምሃብን ነቲ ዝነበረ ኣዝዩ ዝሕቱልን ድሑሩን ኣወሃህባ ግልጋሎት መጓዓዝያ ብዘመናዊ መልክዑ ንህዝቢ ንምሃብ ዓሊሙ ብዲያስፖራ ደቂ ትግራይ፣ ነበርቲ ውሽጢ ዓድን ግዱሳትን ዝትግራይ ከምዝኾነ ፀሓፍን ኣባል ማሕበር ኣክስዮን ሆርን ታይገርስ ሎጂስቲክስን ትራንዚትን ኣይተ ገብረኣምላክ ገብረገርግስ ኣብሪሆም።
እቲ ኣክስዮን ማሕበር ኣብ መጓዓዝያ ህዝቢ ደረቕ ፅዕነትን ዝነጥፍን መማእኸሊኡ ድማ ኣብ ከተማ መቐለ ኮይኑ ፤ ኣብ ቀረባ እዋን ድማ ናብ ዞባታት ትግራይን ማእኸል ዓድን ግልጋሎት ዝህብ ኢሉ 'ውን፤ ናብ ጎረባብቲ ሃገራት፤ ወደባት ባሕሪ ፣ ባቡር፣ መዕርፎ ነፈርትን ደረቕ ወደብን እንዳተዘዋወረ ግልጋሎት ህዝባዊ መጓዓዝያን ደረቕ ፅዕነት ከምዝህብ እውን ኣባል እታ ማሕበር ዶክተር ኣለምገና ኣለነ ገሊፆም።
ኣብቲ ስነ ስርዓት ምጅማር መሸጣ ኣክስዮን ሆርን ታይገርስ ሎጂስትክስን ትራንዚትን ተረኺበን ዘረባ ዘስማዓ ሓላፊት ካቢኔ ሴክሬታርያት መሰረተ ልምዓት ትግራይ ወ/ሮ ያለም ፀጋይ ከምዝበልኦ፤ ማሕበር ኣክስዮን ሆርን ታይገርስ ሎጂስቲክስን ትራንዚትን ፀገም መጓዓዝያ ትግራይ ዝፈትሕን ኣብ ዳግመ ህንፀት ትግራይ ዝለዓለ ኣበርክቶ ክህብ ትፅቢት ዝግበረሉን ዓብዩ ትካል ከምዝኾነ ገሊፀን።
መንግስቲ ድማ ከምዚኦም ዝበሉ ስራሕቲ ተጠናኺሮም ክቕፅሉን ኣብ ውሽጢ ዓድን ደገን ዘለው ሰብ ሃፍቲ ደቂ ትግራይ 'ውን ካብ ብተናፀል ብኸምዚ ተወዲቦም ዓቕሚ ብምፍጣር ንባዕሎም ተረቢሖም ኣብ ዳግመ ሕውየት ትግራይ እጃሞም ከበርክቱ ከምዝግባእ ወሲኸን ሓቢረን።
ኣብ መወዳእታ መንግስቲ ትግራይ ኣብ ጎኒ ከምዚኦም ዝበሉ ንህዝቢ ትግራይ ዝረብሑ ኣክስዮን ማሕበራትን ንቐፃሊ ዝምስረቱ ናይ ልምዓት ማሕበራትን ኣድላዪ ዘበለ ደገፍ ከም ዝገብር ኣብሪሀን።
ኣብቲ መድረኽ ሓላፊ መንገድን መጓዓዝያን ትግራይ ኣይተ ታደለ መንግስቱን ካልኦት ዕዱማት ኣጋይሽን ተረኺቦም።
ቤት ፅሕፈትጉዳያት ኮሙዩኒኬሽን 
09 ሓምለ 2015 ዓ.ም
መቐለ

ትግራይ ክትሓዊ እንተኾይና ቁስልና ብምሕኻኽ ዘይኮነስ ስራሕቲ ሕውየት ብዕቱብ ብምስራሕ ከምዝኾነ ፕሬዚደንት ጌታቸው ረዳ ገሊፆም።
ትግራይ ኣብቶም ዝሓለፋ ሰለስተ ተኸታተልቲ ዓመታት ካብ ዝበፅሓ ሰብኣዊን ቁሳውን ዕንወት ክትሓዊ እንተኾይና፣ ዘጋጠሙና ቁስልታት ብምሕኻኽ ዘይኮነስ ሓድነትና ኣጠናኺርና ጭቡጣት ስራሕቲ ሕውየት ብምስራሕ ከምዝኾነ ፕሬዚደንት ግዚያዊ ምምሕዳር ትግራይ ኣይተ ጌታቸው ረዳ ገሊፆም።
ፕሬዚደንት ጌታቸው፣ ብፀላእቲ ሓይልታት ፆታዊ ዓመፅን ስነ-ልቦናዊ ማህሰይትን ዝበፅሐን ደቂ ኣንስትዮ ብትካል ምግባረ ሰናይ ሕውየት ስልጠና ተዋሂብዎን ኣብ ዝተመረቓሉ ስነስርዓት ኣብ ዘመሓላለፍዎ መልእኽቲ፣ ግዚያዊ ምምሕዳር ትግራይ'ውን ንኸምዚ ዝኣመሰሉ ስራሕቲ ግቡእ ደገፍ ከምዝገብርን ኣብ ጎኒ እዘን ኣዴታት ከምዝኸውንን ሓቢሮም።
እዘን በዝሐን 40 ዝኾና ዝተመረቓ ደቂ ኣንስትዮ እቲ ክወሃበን ዝፀንሐ ስልጠና ካብቲ ዝበፅሐን ስነ-ልቦናዊ ማህሰይቲ ንክወፃ ዝሕግዝ ሕውየት ስነ-ልቦናንን ናብ ስራሕ ዓለም ኣትየን ከመይ ከምዝዕወታን ዝሕግዝ ስልጠና ከምዝኾነን መትከሊ እግሪ ዝኸውን ናይ ገንዘብ ሓገዝ እውን ከም ዝተገበረለን ኣብቲ ስነ ስርዓት ተሓቢሩ'ዩ።
#ቤት ፅሕፈት ፕረዚደንት

09 ሓምለ 2015 ዓ.ም
መቐለ

ኮሚሽን ሃርበኛታት ትግራይ፣ ሃርበኛታት ትግራይ እግሪ ክተኽሉን ስድራ ስውኣት ክድገፉን ስራሕቲ ምትእኽኻብ እቶት ከምዝጀመረ ዳይሬክተር ርክብ ህዝቢ ኮሚሽን ሃርበኛታት ትግራይ ኣይተ ገብረሚካኤል ግሩም ገሊፆም።
ሃርበኛታትን ስድራ ስውኣትን እግሪ ንምትካል ኣብ ዝተበረ ፃውዒት ሓገዝ ብርክት ዝበሉ ውልቀ ሰባት ማሕበራትን ከምኡ እውን ዳያስፖራ ትግራይ ሓገዝ ይገብሩ ብምህላዎም ድማ ክብርን ናእዳን ኣለና ክብሉ ኣይተ ገብረሚካኤል ሓቢሮም።
እቲ ዝካየድ ዘሎ መደብ ምትእኽኻብ እቶት ኣብ ሰለስተ ምዕራፍ መስዋእትን መጉዳእትን ዝበፅሖም ሃርበኛታት ትግራይ ኣብ ምጥንኻርን ስድራ ስውኣት ትግራይ እግሪ ኣብ ምትካልን ዓብይ ግደ ዘለዎ ብምዃኑ ኩሉ ትግራዋይ ብዓይነትን ብገንዘብን ዝገብሮ ሓገዝ ክጠናኸር ይግባእ ኢሎም።
ሃርበኛታትን ስድራ ስውኣትን እግሪ ክተኽሉ ኩሉ ትግራዋይ ክሕግዝ ይግባእ - ኮሙሽን ሓርበኛታት ትግራይ።
#ድወት

8 ሓምለ 2015 ዓ.ም
መቐለ

"መቐረት ያታና" ብዝብል ርእሲ ኣብ ፍልስፍና ቅኔን ስነ-ልቦናን ህዝቢ ትግራይ ዘተኮረት ንዕብየት ቋንቋ ትግርኛ ልዑል ኣበርክቶ ትገብር መፅሓፍ ተመሪቓ።
እታ መፅሓፍ ኣስታት 6 ዓመታት ከምዝወደአትን ኣዝዮም ደስ በሃልቲ ያታታት ዝሓዘት መሳጢት ብምዃና መናእሰይን ሓደሽቲ ወለዶን ቛንቛኦም፣ ባህሎም፣ ፍልስፍናን ስነ ልቦናን ኣያታቶም ፈሊጦም ክዕቕቡን ኣፅፊፎም ክሕዙን ከዕብዩን ካብ ምግባር ብተወሳኺ ከም ኣያታቶም ክልሎም ንምዕባይ ዓብይ ግደ ዘለዋ ምዃኑ ብምግላፅ ኩሉ ባህሊ ምፅሓፍን ምንባብን ብምዕባይ ታሪኩን ያታታቱን ካልኦትን ንክሕሉን ንክጥቀመሎምን ፀሓፍቲ እታ መፅሓፍ ጋዜጠኛ የማነ ሕሉፍን ከያኒ ብርሃኑ ግርማይን ፃዊዒት ኣቕሪቦም።
ዕዱም ጋሻ ኣቦ መንበርን መስራትን መሐብሐቢ ኣረጋዉያን ፈርሚናጦስ ኣባ ገብረመድህን በርሀ ከምዝበልዎ፣ህዝቢ ትግራይ ተፃሒፎምን ተዘሪቦምን ዘይዉድኡ ዓለማውን መንፈሳውን ፍልስፍናዊ ሓሳባት ስነ-ልቦናን ቅኔን ያታታትን ካልኦትን መስደመምቲ ሃፍትታት ዘለዎ ህዝቢ ዩ።
ኮይኑ ግና ህዝቢ ትግራይ ካብ ጥንቲ ጀሚሩ ታሪክ ይሰርሕ እምበር ታሪኩን ፍልስፍንኡን ያታታቱን ካልኦትን ብዝግባእ ኣይሰነዶን ኣይፀሓፎን ዝበሉ ኣባ ገብረመድህን በርሀ፣ በዚ ምኽንያት ካብ ወለዶ ናብ ወለዶ ከምቲ ዝድለ ኣይተሰጋገሩን፤ ትግራይን ህዝባን ካብዚ ክረክቦ ዝግባእ ቁጠባዊ ኮነ ካሊእ ረብሓ ኣይረኸበን፤እዚ ንክእረም ተጀሚሩ ዘሎ መፅሓፍ ምፅሓፍ ተጠናኺሩ ክኸድ ከምዘለዎ ኩሉ በብከባቢኡ ዘሎ ያታን ታሪክን ብዝግባእ ክፅሕፍን ንፀሓፍቲ እዉን ከበራትዕን ክድግፍን ከምዝግባእ ኣባ ገብረመድህን ሓቢሮም።

08 ሓምለ 2015 ዓ.ም
መቐለ

ቤት ፅሕፈት ምግባረ ሰናይ ትእምት ንተመዛበልቲ ወገናትና ሓገዝ ገንዘብ ገይሩ
ቤት ፅሕፈት ምግባረ ሰናይ ትካል እግሪ ምትካል ትግራይ ትእምት ንተመዛበልቲ ወገናትና ዝውዕል 100 ሚልዮን ብር ሓገዝ ንግዝያዊ ምምሕዳር ትግራይ ኣረኪቡ።
ኣብዚ ኣጋጣሚ ተረኺቦም መልእኽቲ ዘመሓላለፉ ፕረዚደንት ጌታቸው ረዳ፣ እቲ ዘላቒ ፍታሕ ዝተመዛበለ ህዝብና ናብ መረበቱ ክምለስ ምግባር እዩ፣ እዚ ግብራዊ ንምግባር እውን እናተሰርሕ እዩ።
እዚ ክሳብ ዝግበር ድማ ህዝብና ዝበፅሖ ዘሎ ማሕበረ ኢኮኖሚያዊ ፀገም ንምቅላል ትእምት ዝገበሮ ሓገዝ ዝነኣድ ምዃኑ ገሊፆም።
ብተዛማዲ እቲ ቤት ፅሕፈት ምግባረ ሰናይ ብፀላእቲ ኣብ ዝዓነዋ ትካላት ትእምት ንዝሰርሑ ሰራሕተኛታት እውን 15 ሚልዮን ብር ሓገዝ ገይሩ።
#ቤት ፅሕፈት ፕረዚደንት

ትግራይ
05 ሓምለ 2015 ዓ/ም
መቐለ

ዝሐሸ ምህርቲ ንምርካብ ብኩታ ገጠም ስራሕቲ ሕርሻ ይስራሕ ኣሎ
ሓረስቶት ወረዳ እምባ ኣላጀ ካብቲ ልዕሊ 10 ሽሕ ሄክታር ተሓራሳይ መሬት እቲ ልዕሊ 1,350 ሄክታር ብኩታ ገጠም ምልማዕ ምጅማሮምን ካብ ሓደ ሄክታር ድማ 28 ኩንታል ምህርቲ ንምርካብ ትልሚ ሒዞም ይሰርሑ ከምዘለዉ ዋና ኣማሓዳሪ ወረዳ እምባ ኣላጀ ኣይተ ሃፍቱ በርሀ ኣረዲኦም።
ቀረብ እታዎታት 10 ሽሕ ኩንታል መዳበርያን 5 ሽሕ ኩንታል ምሩፅ ዘርእን ጠለብ ከምዘሎ፣ ይኹን እምበር ክሳብ ሐዚ 1,400 ኩንታል መዳበርያን 2,433 ምሩፅ ዘርእን ጥራሕ ከም ዝረኸቡ ዝገለፁ እቶም ዋና ኣመሓዳሪ፣ብምኽንያት ሕፅረት እታወታት ሕርሻ ኣብ ምስሳን ምህርቲ ዓብዪ ፀገም ይፈጥረሎም ከምዘሎ ኣረዲኦም ዝበለ ሓበሬታ ወይን፣ ነዚ ፀገም ንምቅላል ኮምፓስት 21 ብዝብል ዝፅዋዕ ባህላዊ ድኹዒ ብምድላው ይጥቀሙ ከም ዘለዉ እውን ሓቢሩ፡፡ 
ኣብ ዞባ ደቡብ ትግራይ ልዕሊ 143 ሽሕ ሄክታር መሬት ብዝተፈላለዩ ዝራእቲ ዝተሸፈነ እንትኸውን ፤ ካብዚ ብክላስተር ደጉዓን ቆላን፣ ብኩታ ገጠምን መስመር፤ ብዓንዲ ዝራእቲ ምሸላን ስርናይን ኣብ 80 ሸሕ ሄክታር ተሓራሳይ መሬት ንምዝራእ ትልሚ ተታሒዙ ዛጊድ ኣብ 20 ሸሕ ሄክታር መሬት ተግባራዊ ከምዝኾነ እውን እቲ ሓበሬታ ወሲኹ ኣመልኪቱ።
ቤት ፅሕፈትጉዳያት ኮሙዩኒኬሽን
04 ሓምለ 2015 ዓ.ም
መቐለ

ሉኣላዊ ግዝኣት ክኽበርን ተመዛበልቲ ናብ መረበቶም ክምለሱን ዝፅውዕ ሰላማዊ ሰልፊ ተኻይዱ
ኣብ ዞባ ምብራቕ ከተማ ዓዲ ግራት ዝርከባ ብኣሸሓት ዝቑፀራ ነበርትን ተመዛበልትን ደቂ ኣንስትዮ ሎም መዓልቲ ኣብ ዝተኻየደ ሰልፊ ዉዕሊ ፕሪቶርያ ብህፁፅ ተግባራዊ ክኸዉን ዝፅዉዕ እዩ።
ኣብቲ ሰልፊ በተን ደቂ ኣንስትዮ ካብ መንጎ ዝተለዓሉ ኣጀንዳታት ህፁፅ ሓገዝ ምግቢ ደዉ ክብል ኣይግባእን፣ዝተመዛበሉ ወገናት ቀልጢፎም ናብ መረበቶም ይመለሱ፣ጆኖሳይድ ዝፈፀሙ ኣካላት ብሕጊ ይተሓተቱ ፣ ሉኣላዊነት ግዝኣት ትግራይ ይከበር ዝብሉን ካልኦት ጭርሖታትን ኣብ ዓበይቲ ጎደናታት እታ ከተማ ከስምዓ ኣርፊደን ኣለዋ :: 
#ድወት

4 ሓምለ 2015 ዓ.ም
መቐለ

ሓረስታይ ትግራይ ነቲ ዝበፅሖ ኢኮኖሚያውን ስነልቦናውን ማህሰይቲ ንምቕራፍ ቕልጡፍ ደገፍ ክግበረሉ ይግባእ ተባሂሉ 
ማሕበር ሓረስቶት ትግራይ፣ ሓረስታይ ትግራይ ኣብ ኣካሉ፣ስነ ኣእምሩኡን ጥሪቱን ኢሉ እውን ኣብ ህይወቱ ማእለያ ዘይብሉ ክሳራታት ስለዝበፅሖ ቕልጡፍ ሓገዝ ክገብሩሉ ይግባእ ኢሉ።
ኣካያዲ ስራሕ ማሕበር ሓረስቶት ትግራይ ኣይተ ሃይለ-ሚካኤል ተኽለ ከምዝበልዎ፤ ሓረስታይ ትግራይ መሰረት ህልውና ህዝቢ ትግራይ እዩ፤ ኮይኑ ግና ኣካሉ ጎዲሉ፣ህይወቱ ጠፊኡ፤ ሃፍቱ፣ እንስስኡን ምሉእ ናውቲ ሕርሽኡ ዓንዩን ተጉሒሉን፣ ኮታስ ንምግላፁ ዘፀግም ግፍዒ በፂሑዎን ኣብዚ ዘበን እዙይ ክፍፀም እዩ ኢልካ ዘይግመት ጆኖሳይድ ተፈፂሙዎ እዩ።
ሐዚ ሓረስታይ ትግራይ ካብቲ በፂሕዎ ዘሎ ከቢድ ኢኮኖሚያውን ስነልቦናውን ማሕሰይቲ ክወፅእ እንተደኣኮይኑ ኩሎም ዝምልከቶም ኣካላት ብገንዘብ፣ ብናውቲ ብፍልጠትን ወዘተ ዝሕግዙሉ ኩነታት ክህልው ይግባእ ዝበሉ እቶም ኣካያዲ ስራሕ፣ ሕውየት ሓረስታይ ሕውየት ትግራይ ምዃኑ ብምእማን ዝተፈላለዩ ስራሕቲ ብምውጋን ሓረስቶት ትግራይ ናብ መፍረያይነት ንምምላስ ብኹሉ መዳይ ክስራሕ ከም ዘለዎ እውን ወሲኾም ገሊፆም፡፡ 
መፍረያይነት ንምድንፋዕ ዝሕግዙ ከም ማእኸላት መሰልጠኒ ሓረስቶት፣ ሕክምና እንስሳትን ፈልሲ ማእኸላትን ብዝግባእ ብምምላእ ናብ ስራሕ ብምእታው ቐልጢፈን ግልጋሎት ዝጅምራሉ ኩነታት ክፍጠር ኣለዎ ዝበሉ ምኽትል ኣካያዲ ስራሕ ምርምር ሕርሻ ትግራይ ኣይተ ሚዛን ኣማረ ብግደኦም፣ሓረስታይ ትግራይ ዝተፈላለዩ እታወታት ሕርሻ ብቕልጡፍ ክማልኡሉ ብምግባር ናብ ማሕረስ ንክኣቱ ምሕጋዝ ከም ዘድሊ ሓቢሮም።
ነባሪ ወረዳ እንደርታ ሓረስታይ ፀጋይ ጊደይ ብወገኖም፣ኣብዚ ሐዚ እዋን ንሓረስታይ ትግራይ ብመንግስቲ፣ ብገበርቲ ሰናይን ካልኦት ሓገዝቲ ኣካላትን ከም መዳበርያ፣ ምሩፅ ዘርኢ፣ ናውቲ ሕርሻ፣ ፀረ ባልዕ፣ እታወታት ዘርእን ገንዘብን ካልኦት ሓገዛትን ብቕልጡፍ እንተደኣቐሪቡሉ ብምሉእ ዓቕሚ ናብ ማሕረስ ብምእታው ብቐፃሊ ፀገሙ ንምቕራፍ ሰለዘኽእሎ ኩሉ ክሓስበሉ ይግባእ ኢሎም።

04 ሓምለ 2015 ዓ.ም
መቐለ

ምጅማር ምኽፋል ግብሪ 2015/16 ዓ/ም ብብርኪ ትግራይ ተጀሚሩ
እቲ "ግብሪ ንሕውየትን ዳግመ ህንፀትን ትግራይ" ብዝብል መሪሕ ቃል ዝሳለጥ ክልላዊ ዕማም ምኽፋል ግብሪ 2015/16 ዓ.ም ፕሬዚዳንት ግዝያዊ ምምሕዳር ትግራይ ኣይተ ጌታቸው ረዳ ኣብ ዝተረኸብሉ 4 ሓምለ 2015 ዓ.ም ኣብ ከተማ መቐለ ክፍለ ከተማ ቀዳማይ ወያነ ብዕሊ ኣጀሚሮምዎ።
ፕሬዚዳንት ጌታቸው ረዳ ከፈልቲ ዝኸፍልዎ ግብሪ ኣብ ዳግመ ሕውየት ትግራይ ዝህልዎ መሰረታዊ ትርጉም ዕዙዝ ምዃኑ ተረዲኦም ብኣግባቡ ኣብ ምኽፋል መርኣያ ክኾኑ ከምዝግባእ ብምሕባር፣ መንግስቲ እዉን ነጋዳይ ማሕበረሰብ እቶቱ ዝዉስኸሉ ዕድላት ኣብ ምፍጣር ሓላፍነት ከምዘለዎ ተረዲኡ ግቡኡ ክፍፅም እዩ ኢሎም።
ኣብቲ ክፍለ ከተማ ክሳብ መወዳእታ ወርሒ ነሓሰ ካብ ልዕሊ 7 ሽሕ ከፈልቲ ግብሪ ልዕሊ 258 ሚልዮን ብር ክእከብ ትፅቢት ከምዘሎ ድማ ቤት ፅሕፈት ልምዓት እቶት ክፍለ ከተማ ቐዳማይ ወያነ ኣፍሊጡ።
#ቴሌቬዥን ትግራይ

4 ሓምለ 2015 ዓ.ም
መቐለ

"ብሕብረት ናብ ብራኸ" ብዝብል ቴማ ምምስራት ማይክሮ ፋይናንስ "ስካይ" ዕላዊ ኮይኑ
ኣተሓባባሪ ፎረም ፋይናንስ ትካላት ትግራይ ዶ.ር መብራህቱ መለስ ኣብቲ "ብሕብረት ናብ ብራኸ" ብዝብል ቴማ ምምስራት ማይክሮ ፋይናንስ "ስካይ" ተረኺቦም ከምዝበሉዎ፣ ማሕበራት ዕቛርን ልቓሕን ክምስረታ እንተለዋ ትሑት እቶት ዘለዎ ክፋል ማሕበረሰብ ግልጋሎት ፋይናንስ ንክህባ እየን።
ብምዃኑ ኣብ 2012 ዓ.ም ዝወፀ ደንቢ ፋይናንስ መሰረት ብምግባር ስካይ ነቲ ረቛሒታት ብምምላእ ቦንድ ንምሻጥ ዕላዊ መድረኽ ከምዝተኸፈተ ገሊፆም።
ማሕበር ኣክስዮን ስካይ ማይክሮ ፋይናንስ ኣብ ዘፈር ፋይናንስ ዝረአ ዘሎ ሕፅረት ግልጋሎት ዘይምምጥጣን ጠለብን ቀረብን ከምኡ እውን መንግስቲ ዘቐመጦም ትልምታት ልምዓት ኢኮኖሚ ብዝግባእ ብዝተረድኡ 10 ዉልቀ ሰባት ዝተመስረተ ምዃኑ ኣቦ መንበር እታ ማሕበር ኣይተ ግርማይ ካሕሳይ ሓቢሮም።
እቲ ትካል ኣብ ሽዱሽተ ኣዋርሕ ፍቓድ ዝረኸቡ ውልቀ ሰባትን ትካላትን፣ ክዓቑሩን ክልቅሑን ብምብርትታዕ ኣብ ትግራይ ኮነ ካብ ትግራይ ወፃኢ ዘለዉ ደቂ ትግራይን ካልኦትን ዘዝርካበን ሳናቲም ብምዕቛርን ብምልቃሕን ትግራይ ኣብ ልዑል ብርኪ ዕብየት ክትበፅሕ ንምግባር ግዲኣ ንምውፃእ ዝተመስረተት እያ ዝበሉ እቶም ኣቦ መንበር፣ ህዝቢ ትግራይ ዘዝርካቡ ብምዕቛር ትግራይ ብምህዞን ሳይንስን ቴክኖሎጅን ክብ ንክትብል ዓሊማ ዝተመስረተት ማሕበር ማይክሮ ፋይናንስ ምዃና ሓቢሮም።
ኣባላትን መስረትን እቲ ማሕበር ኣክስዮን፣ ኣይተ ሃፍታሙ ገ/ስላሴን ወ/ሪት ክብረት መሓርን ብወገኖም፣ኣብ ክልልና ምስቲ ተፈጢሩ ዘሎ ፀገማት ቁጠባ ውራ ሃፍትን፣ ማሕበር ኣክስዮ ማይክሮ ፋይናንስ ስካይ ምምስራቱ ኣብ ክልልና ኢሉ እዉን ካብ ትግራይ ወፃኢ ዘሎ ትግራዋይን ንዘለዎ ሕፅረት ልቓሕ ኣብ ምቕራፍን ኣብ ምዕቛርን ዓብይ ግደ ከምዝህልዎ ክሰርሕዎም ዝሓሰቡ ዓበይቲ ስራሕቲ ንግዲ፣ ሕርሻ፣ ከተማ ልምዓት፣ ኢንድስትሪ፣ ቴክኖሎጅን ካልኦትን ንምዕዋት ልዑል ግደ ከምዝህልዎ ገሊፆም።

03 ሓምለ 2015 ዓ.ም
መቐለ

"ኣብ ትራንስፖርት ዘሎ ፀገም ናብ ንቡር ንምምላስ ይሰርሕ ኣለኹ" ቢሮ ትራንስፖርትን መራኸብን ትግራይ
ቢሮ ትራንስፖርትን መራኸብን ትግራይ፣ኣብ ትራንስፖርት ዘሎ ፀገም ናብ ንቡር ንምምላስ ይሰርሕ ኣሎ ይብሉ ሓላፊ ቢሮ ትራንስፖርትን መራኸብን ትግራይ ተጋደላይ ታደለ መንግስቱ።
ተገልጋላይን መገልጋላይን ብዘይጎድእ መልክዑ 25 ሚኢታዊ ነዳዲ መሰረት ዝገበረ ግዝያዊ ታሪፍ ወፅዩ ምንባሩን ብዙሓት ፈተናታት ከምዘጋጠሙን ዝገለፁ ኣይተ ታደለ፣ ምስ ሰብ ዋና ተሽከርከርቲ ብምርድዳእ እናተሰርሐ ከምዘሎ ብምሕባር ንቀፃላይ ግና መፅናዕቲ መሰረት ዝገበረ ታሪፍ ምውፃእ ኣገዳሲ ብምዃኑ ኣብዚ መዳይ ከምዝስራሕ ገሊፆም።
ኣብ ከተማታት ትግራይ ታርጋ ዘይብለን መኻይን ብበዝሒ ምህላወን ካብቶም ፀገማት ሓደ ምዃኑ ዝሓበሩ እቶም ሓላፊ፣ መንግስቲ ፌደራል ክሕግዘና ብምግባር መደብ ኣውፂእና ብዝተፈላለያ ምኽንያት ታርጋ ዘይብለን ታርጋ ከውፅኣ፣ ሕጋውነተን ሓልየን ክሰርሓ ዝተፈላለዩ ምንቅስቓሳት እናካየድና ፀኒሕናን ኣለናን ኣጠናኺርና ክንቕፅለሉን እውን ኢና ኢሎም።
ብሓፈሻ ኣብ ኣወሃህባ ግልጋሎት ትራንስፖርት ካብ ተገልገልቲ ዝለዓሉ ሕቶታት ሓዊሱ እቶም ዘጋጥሙ ዘለዉ ዝተፈላለዩ ፀገማት ንምፍታሕ ምስ መሓውርን መድረግትን ኣካላትን ምይይጥ ንምክያድ ሕቶ በጀት ከምዝቐረበን በጀት እንትፍቀድ ድማ ካብቲ ሕዚ ዘሎ ውሱን ምንቅስቓስ ዝዓዘዘ ስራሕ ከምዝትግበር ዝገለፁ ኣይተ ታደለ፣ ኣብ ዙርያ ስርዓት ትራፊክ ዘድምዕ ስራሕ ንምስራሕ ዝሕግዙ ዝተፈላለዩ ሕግታት ብምውፃእ ናብ ተግባር ንምውዓል እውን ምንቅስቓሳት ከምዝተጀመሩ ሓቢሮም።
ኣብ መወዳእታ ስርዓት ትራፊክ ንምርግጋፅ በቲ ዘሎ ተቖፃፃሪ ኣካል ንምስራሕ ጅማሮታት እኳ እንተሃለወ ብዘይ ተሳትፎ ሕብረተሰብ ዝረጋገፅ ስለዘይኮነ ተገልገልቲ ብፍላይ፣ ብሓፈሻ ድማ ሕብረተሰብ ኣብ ጎኒ ሕጊ መኽበርቲ ክኸውን ዐዊዖም።

03 ሓምለ 2015 ዓ.ም
መቐለ

ክረምታዊ ወፍሪ መናእሰይ ተጀሚሩ 
ቢሮ ጉዳይ መናእሰይ ትግራይ ብሰናይ ተበግሶ መናእሰይ ኣብዚ ክረምቲ ኣብ ስራሕቲ ዳግም ህንፀት ዝተፈላለዩ ስራሕቲ ከምዝውገን ዝገለፀ ኮይኑ ፤ ብመሰረት እዙይ ድማ 3 ሓምለ 2015 ዓ.ም ድማ ኣብ ወረዳ እንደርታ ጣብያ ድድባ ቁሸት ማይ ቀያሕ ላዕለዎት ኣመራርሓን ግዚያዊ ምምሕዳርን ሰራዊት ትግራይን ኣብ ዝተረኸብሉ ብዕሊ ተጀሚሩ።
ኣብቲ ክረምታዊ ወፍሪ ዝተረኸቡ ፕረዝደንት ጊዝያዊ ምምሕዳር ትግራይ ኣይተ ጌታቸው ረዳ ኣብ ዘሕለፍዎ መልእኽቲ፤ ኣብ ትግራይ ንዝሓለፉ 30 ዓመታት ብዙሕ ለውጢ ዘምፃእናሉ ስራሕቲ ምሕዋይ ሃፍቲ ተፈጥሮ በቲ ዝተኻየደ ኩናት ናብ ድሕሪት ዝተመለሰሉ ኩነታት ከምዘሎ ብምሕባር ሕዚ ብተፈጢሩ ብዘሎ ኣንፃራዊ ሰላም ተጠቂምና ስራሕቲ ምሕዋይ ሃፍቲ ተፈጥሮን ተኸላን ክእቶ ይግባእ ኢሎም።
#ድወት

ትግራይ
3 ሓምለ 2015 ዓ.ም
መቐለ

በጀት ዓመት 2016 ዓ.ም ኣብ ትግራይ ዝበፅሐ ዕንወት ዝምጥን ትልምን ኣፈፃፅማን ክህልዎ ይግባእ ፥ትልምን ፋይናንስን 
ሓላፊት ቢሮ ትልምን ፋይናንስን ዶክተር ምሕረት በየነ ምዕፃው በጀት ዓመት 2015 ኣመልኪተን ኣብ ዝሃበኦ መግለፂ በጀት 2015 ዓ.ም ትግራይ 13.2 ቢልዮን ከምዝነበረን እቲ 2.8 ቢልዮን ዛጊድ ከምዘይመፀን ኣብሪሀን።
ካብቲ ዝመፀ 10.4 ቢልዮን ዝበዝሕ ንመኸፈሊ መሃያን ዝተወሰነ ንስራሕ መካየድን ከምዝወዓለ ድማ ገሊፀን።
እቲ በጀት ንህልዉ ኩነታት ትግራይ ኣብ ግምት ብምእታው ሰራሕተኛ መንግስቲ መሃያ ሸውዓተ ወርሒ ክወሃቦ ከምዝተገበረ ገሊፀን ፥ ካብ ታሕሳስ ክሳብ ሰነ ከምዝተውሃበ ብምግላፅ እቲ 2.8 ውዝፍ ገና ዘይመፀ በጀት ንክመፅእ ንሰርሕ ኣለና ዝበላ ዶክተር ምሕረት እዚ ምስ ዝመፅእ ዝተረፈ መሃያ በጀት ዓመት 2015 ከምዝኽፈል ኣረዲአን።
ተመዛባላይ ህዝብና ህፁፅ ምላሽ ዝጠልብ ሓደጋ ኣጋጢሙዎ ኣሎ ብምባል ነዚ ኣብ ግምት ብምእታው ካብ ምምሕዳር ከተማ ኣዲስ ኣበባ ዝተረኸበ ሓገዝን ካልእን ሓዊሱ ኣስታት 120 ሚልዮን ን133 ሽሕ ንተመዛበልቲ ወገናት ሓገዝ ክወሃቡ ከምዝተወሰነ ድማ ገሊፀን።
ጉዳይ ጥሮተኛታት እውን ምስ መንግስቲ ፌደራል ብምርድዳእ ንምፍታሕ ከምዝተፈተነን ኣብ ፃዕሪ እውን ከምዘሎን ዶክተር ምሕረት ሓቢረን።
ብፌደራል ዝኽፈሉ ሰራሕተኛታት ኣብ ከቢድ ፀገም ከምዘለዉ ነዚ ፀገም ንምፍታሕ ሕዚ እውን ፃዕርታት ይግበሩ ምህላዎምን ገሊፀን።
ኣብ 2013 ዝነበረ መሃያ ሰራሕተኛታት ዝበዝሕ ተኸፊሉ እዩ ዝተረፈ እንተሃልዩ ድማ ብቐፃሊ ክኽፈል እዩ ዝበላ ዶክተር ምሕረት በየነብ በጀት ዓመት 2014 ዝምልከት ሕዚ እውን ንክልቀቕ ብዕቱብ ንሰርሕ ኣለና።
ምምሕዳር ከተማታትን ወረዳታትን በጀት 2015 ከፃፍፉን ትልሚ በጀት ዓመት 2016 ከዳልውን ዝፀወዓ ዶክተር ምሕረት ተረኺቡ ዘሎ ሃዋህዉ ሰላም ዘላቒ ምግባር ግን ንኩለ-መዳይ ስራሕትና ወሳኒ እዩ ኢለን።
በጀት ዓመት 2016 ዓ.ም ኣብ ትግራይ ዝበፅሐ ዕንወት ዝምጥን ትልምን ኣፈፃፅማን ብምስራሕ ዳግመ ህንፀትን ሕውየትን ትግራይ ክነቀላጥፎ ይግባእ ኢለን ሓላፊት ቢሮ ትልምን ፋይናንስን ትግራይ ዶክተር ምሕረት 
# ድወት

01 ሓምለ 2015 ዓ.ም
መቐለ

ኣብ ትግራይ እናተውሃበ ዝቐነየ ፈተና 8ይ ክፍሊ ተዛዚሙ
ኣብ ትግራይ ክካየድ ዝቐነየ ፈተና 8ይ ክፍሊ ሎሚ 30 ሰነ 2015 ዓ/ም ከም ዝተዛዘመ ኤጀንሲ ምርግጋፅ ፅሬት ሓፈሻዊ ትምህርቲ ትግራይ ሓቢሩ፡፡
ኣብ ኤጀንሲ ምርግጋፅ ፅሬት ሓፈሻዊ ትምህርቲ ትግራይ ዳይሬክተር ዳይሬክቶሬት ምዘና ትምህርቲ፣መፅናዕትን ፈተናታትን ኣይተ ክንፈ ፍስሃ ከምዝበልዎ፣ ሎሚ ዓመት ኣብ 75 ወረዳታት ትግራይ ክፍተኑ ካብ ዝኽእሉ ልዕሊ 84 ሽሕ ተምሃሮ 8ይ ክፍሊ፣ እቶም ኣስታት 60 ሽሕ ተምሃሮ ናብ ፈተና ቐሪቦም እናፈተኑ ድሕሪ ምቕናይ ሎሚ መዓልቲ ፈተነኦም ከም ዝዛዘሙ ሓቢሮም።
መማህራን 7ይን 8ይን ክፍሊ ተወሳኺ ትምህርቲ ብምሃብ ተምሃሮኦም ንፈተና ከዳልዉ እናተገበረ ምፅንሑን ንኣመራርሓን ሰብ ሞያን ሕውየት ስነ-ልቦና ዝምልከት ዝተውሃበ ስልጠና፣ስነ-ምግባር ተምሃሮ ፅቡቕ ኣብ ምግባርን ኣብቲ ፈተና እወንታዊ ኣበርክቶ ከምዝነበሮ ዝሓበሩ እቶም ዳይሬክተር፣ኣብ ተፈተንቲ ተምሃሮ ብፍላይ ኣብ ተምሃሮ ትግራይ ድማ ብሓፈሻ ንሰለስተ ዓመታት ዝኣክል ካብ ስሩዕ ትምህርቲ ወፃኢ ኮይኖም ስለዝፀንሑ ኣብ ቤተሰቦም፣ ዓርሶምን ባዕሎምን ከባቢኦምን ቀሊል ዘይበሃል በሰላን ጭንቅን ከምዘሎ ኣብሪሆም።
ኣብ ሃፀይ ዮውሃንስ ሙሉእ ቀዳማይ ብርኪ ቤት ትምህርቲ መ.ር ተስፋይ ተካ ብግደኦም፣ ኣብቲ እዋን ከምዝበልኣብ ምምሃር ምስትምሃር ሙሉእ ምድላው ዋላኳ እንተገበርና ከም ሕፅረት ናውቲ ትምህርቲ ዝበሉ ዓንቀፍቀፋት ከምዘጋጠመ ሓቢሮም።
መ/ር ኣብረሀት እንተሃቡ ብወገነን፣ ተምሃሮ ስነኣእምሮኦም ተጎዲኦም ምፅናሖምን እቲ ጊዜ እውን ሓፂር ምስ ምዃኑ እቲ ክመሃርዎ ዝግባእ ፍልጠት ሙሉእ ብሙሉእ ንምጭባጥ ከቢድ እኳ እንተነበረ ብወገን መምህራን ግና ዝከኣለና ብምፅዓር ተምሃሮና ንፈተና ክቀርቡ ገይርና ኣለና ኢለን።
ተምሃራይ ተስፋይ ሑሴንን ተምሃሪት ቅሳነት ገ/መስቀልን እቲ ክወሃብ ዝቀነየ ፈተና 8ይ ክፍሊ ከም ቀደምና ኩለመዳያዊ ምድላው ገይርና ክንኣቱ ዘክእሉ ኩነታት እኳ እንተዘይሃለዉ፣ብዓቅምና ተዳሊና ኣቲና ናብ ፈተና ምቅራብና ሕጉሳት ኢና ኢሎም፡፡

30 ሰነ 2015 ዓ.ም
መቐለ

ካቢኔ ግዝያዊ ምምሕዳር ትግራይ ትማሊ 29 ሰነ 2015 ዓ/ም ኣብ ዘካየዶ ስሩዕ ኣኼባ፣ ወድዓዊ ፀገማት ኣብ ግምት ብምእታውን ፦
1. ናይ ግብሪ መኽፈሊ ግዜ ክሳብ 30 ነሓሰ 2015 ዓ/ም ፣
2. መሐደሰ እዋን ፍቓድ ንግዲ ክሳብ 30 መስከረም 2016 ዓ/ም ክናዋሕ ውሳነ ዘሕለፈ ኮይኑ፤ 
3. ቅድሚ ኩናት ኣብ ስራሕ ዝነበሩ ዝተፈላለዩ ናይ ክንትራክተራት ውዕል[ማይ፣ መንገዲን ህንፃታትን] ኣብ መፅናዕቲ ብምምስራት ውዕሎም ከሐድሱ ወሲኑ ኣሎ።
# ቤት ፅሕፈት ፕረዝደንት

30 ሰነ 2015 ዓ.ም
መቐለ

ዋዕላ ሃፍቲ ተፈጥሮ ይሳለጥ ኣሎ
------
ቢሮ ሕርሻን ሃፍቲ ተፈጥሮን ትግራይ ኣብ ትግራይ ኣጋጢሙ ዘሎ ብርሰት ኣግራብ ንምንካይን ዝበረሰ ዳግም ንምልማዕን ዓሊሙ "ወፍሪ ሰማእታትና ንሕውየት ሕርሻናን ሃፍቲ ተፈጥሮን" ብዝብል መሪሕ ሓሳብ ምስ ኣመራርሓን ሰብ ሞያ ሃፍቲ ተፈጥሮን ዞባታትን ወረዳታትን ካልኦት መድረግቲ ኣካላትን ዋዕላ ሃፍቲ ተፈጥሮ የካይድ ኣሎ።
ሓላፊ ቢሮ ሕርሻን ሃፍቲ ተፈጥሮን ትግራይ ዶክተር እያሱ ኣብርሃ መፍረይነት ሕርሻ ትግራይ ንምዕባይ ዝተተሓዘ መደብ ክዕወት እንተኾይኑ ሕውየት ተፈጥሮ ማእኸል ዝገበረ ልምዓት ሕርሻ ክካየድ ኣለዎ።
ብምዃኑ ሕውየት ብርሰት ኣግራብ ዋኒን ኽኢላታት ሃፍቲ ተፈጥሮን ኣመራርሓን ጥራሕ እንተይኮነስ ዋኒን ኩሉ ሕብረተሰብ ክኾን ከምዝግባእ ኣገንዚቦም።
ኣብ ኣጠቓቕማ ኣግራብ ዘሰክፍ ኩነታት ከምዘሎን ሰፊሕ ብርሰት ኣግራብ ይረአ ምህላዉ ዝገለፁ እቶም ሓላፊ፣ ኣብ ዝሓለፉ 20 ዓመት ዝተሰርሑ ስራሕቲ ሃፍቲ ተፈጥሮ፣ ሓይልታት ፅንተት ዘብፅሕዎን የብፅሕዎ ዘለው ብርሰትን ከይኣክል ተወሳኺ ብርሰት ብህዝቢ ይካየድ ምህላዉ ኣረዲኦም።
ተወካሊ ምክትል ሓላፊ ቢሮ ሕርሻን ሃፍቲ ተፈጥሮን ትግራይ ኣይተ ኣለም ብርሃን ሃሪፈዮ ህልዊ ኩነታት ሃፍቲ ተፈጥሮ ኣመልኪቶም ኣብ ዘቕረብዎ ፀብፃብ ኣብ ኩለን ዞባታት ትግራይ ብሓፈሻ ኣብ ዞባታት ምዕራብን ሰሜን ምዕራብን ድማ ብፍላይ ሰፊሕ ብርሰት ደኒ ተኻይዱን ይካየድ ከም ዘሎን ብመፅናዕቲ ኣረጋጊፅና ኣለና ኢሎም።
እቲ ኣብ ልዕሊ ሃፍቲ ተፈጥሮ ኣጋጢሙ ዘሎ ከቢድ ሃሰያ ቐልጢፉ ክሓዉን ናብ ንቡር ክምለስን ስጡምን ቆራፅነትን መሪሕነትን ዝተወደበ ሕብረተሰብን ከምዘድሊ እዉን ኣይተ ኣለምብርሃን ወሲኾም ገሊፆም።
ስለዚ ካብቲ ፀገም ንምውፃእ ኣብ ባይታ ብርሰት ደው ንምባል፣ ወፍሪ ጠሊ ምዕቃብ፣ መፋስስ ምስራሕን ተኸላ ፈልሲ ምክያድን ከምዘድሊ ዝገለፁ ኣይተ ኣለም ብርሃን፣ ነዚ ተግባራዊ ንምግባር ድማ እቲ መድረኽ ከምዝተዳለወ ሓቢሮም።
እቲ ዋዕላ ብስፍሓት ክዝተየሉን ቀፀልቲ ዕማማት ዳግመ ሕውየትን ምዉሳኽ መፍረይነትን ሕርሻ ክቕመጡ ትፅቢት ዝግበር እንትኾን ኣብቲ ዋዕላ ተወከልቲ ወረዳታት ትግራይ፣ ሙሁራትን ኣመራርሓ ግዝያዊ መንግስቲ ትግራይን እናተሳተፉ ከምዝርከቡ ካብ ትግራይ ቴሌቪዥንን ወይንን ዝተረኸበ ሓበሬታ የገንዝብ።

ትግራይ
28 ሰነ 2015 ዓ.ም
መቐለ

ኣብ ዝተወሰኑ ከባብታት ትግራይ ባርኖስን ቓቔጣን ተራእዮ ከም ዘሎ ቢሮ ሕርሻን ልምዓት ገፀርን ትግራይ ኣፍሊጡ
ኣብ ዞባታት ማእኸል፣ ዞባ ደቡብን ምብራቕን ኣብ ዝርከባ ውሱናት ወረዳታት ትግራይ ባርኖስን ቓቔጣን ከምዝተርኣየን ቢሮ ሕርሻን ልምዓት ገፀርን ናብቶም ከባቢታት ሰብ ሞያ ሕርሻ ብምምዳብ ስራሕቲ ምክልኻል የካየድ ከምዘሎን ሓቢሩ።
ሰብ ሞያ ክልል፣ ዞባታትን ወረዳታትን ምስ ህዝቢ ብምትሕብባር ብባህላውን ብነፀጋ ኪሚካልን ኣብ ዝተኻየደ ምክልኻል ባልዓት፣ ክተባባዕ ዝግበኦ ስራሕ ከም ዝተወገነ ዝሓበሩ ዳይሬክተር ዳይሬክቶሬት ኮሙዩኒኬሽን ቢሮ ሕርሻ ኣይተ ሚኪኤለ፣ትካላት ገበርቲ ሰናይ ብዝገበሩዎ ሓገዝ ክሳብ ሕዚ ሕፅረት ኬሚካል እንተየጋጠመ ምፅንሑ፣እንተኾነ ግና እቲ ዝርገሐ ባልዓት ካብዚ ንላዕሊ ክሰፍሕ እንተኽኢሉ ሕፅረት ኬሚካል ከጋጥም ይኽእል እዩ ዝብል ስግኣት ቢሮ ሕርሻን ልምዓት ገፀርን ከምዝኾነ ገሊፆም።
ብምዃኑ ሚኒስተር ሕርሻ ደገፍ ኬሚካል ንክገብር ሕቶታት ይቐርቡ ዋላ እንተሃለዉ ዛጊድ ዝመፀ ኬሚካል ስለዘየሎ፣ ሕብረተሰብ ብባህላዊ መንገዲ ምክልኻል ባልዓት ከዛይድን ንሰብ ሞያ ሕርሻ ከማኽርን ይግባእ ኢሎም።
ኣብ መወዳእታ ኣንበጣ በረኻ ኣብ ክልል ዓፋር ተጫጪሑ ኣሎ ዝብል ሓበሬታ ከምዘሎ ዝገለፁ እቶም ዳይሬክተር፣ ሚኒስተር ሕርሻ ግቡኡ ክፍፅምን ሕብረተሰብ እውን ግቡእ ክትትል ክገብርን ክዳሎን ፀዊዖም።

27 ሰነ 2015 ዓ.ም
መቐለ

ኣብ ምክልኻል ተላበድቲ ሕማማት ዘድሃበ ስልጠና ንሰብ ሞያ ጥሙር ጥዕናን ኪኢላታት ርክብ ህዝብን ዞባ ምብራቕ ትግራይ ተዋሂቡ፡፡
ቢሮ ጥዕና ትግራይ ምስ ትካል ገባሪ ሰናይ “ዩኒሴፍ” ብምትሕብባር ኣብ ዞባ ምብራቕ ትግራይ ንዝርከቡ ሱፐርቫይዘራትን ሰብ ሞያን ጥሙር ጥዕና ከምኡ እውን ኪኢላታት ርክብ ህዝቢ ዞባ ምብራቕ ትግራይ ኣብ ምክልኻል ተላበድቲ ሕማማት ዘድሃበ ስልጠና መዕበዪ ግንዛበ ከምዝተውሃበ ተሓቢሩ፡፡ 
ህዝቢ ትግራይ ብሰንኪ ኲናትን ምቁራፅ ሰብኣዊ ሓገዛትን ንዝኸፍአ ጥምየት፣ ሕማምን ሞትን ተሳጢሑ ከምዘሎ ኣብቲ ስልጠና ዝቐረበ መፅናዕቲ ቢሮ ጥዕና ትግራይ የመላኽት፡፡ ልዕሊ 4 ነጥቢ 5 ሚልዮን ህዝቢ ትግራይ ህፁፅ ሓገዝ ከም ዘድልዮ ዝሓበረ እቲ መፅናዕቲ፣ እቲ ዝተጉሓለ ሰብኣዊ ሓገዝ ክሳብ ዝፃረይ ብዝብል ምኽንያት ናብ ትግራይ ዝኣትው ዝነበረ ሰብኣዊ ሓገዝ ብምቁራፁ ብጥምየት ብዙሕ ሰብ ይመውት ከምዘሎ ኣመላኺቱ፡፡ እቲ መፅናዕቲ ከምዘመላኽቶ፣ ኣብ ልዕሊ ደቂ ኣንስትዮ ትግራይ ዝበፅሐ ፆታዊ ጥቕዓት ብሰፊሑ ኣብ ዝተፈፀመሉን ዝዓነወ ኣገልግሎት ጥዕና ናብ ንቡር ኣብ ዘይተመለሰሉን ኩነታት ብምህላውና ዓፀቦ ህዝቢ ትግራይ ኣብ ዝኸፍአ ብርኪ ይርከብ፡፡ 
ኣብ ሕብረተሰብ ዝርአ ዘሎ ፀገም ጥዕና ንምፍታሕ እቲ ሕብረተሰብ ባዕሉ ምክልኻል ዝኽእለሉ ጥጡሕ ባይታ ምፍጣር ከምዘድሊ፣ ካብ ዓቕሚ ሕብረተሰብ ንላዕሊ ዝኾኑ ፀገማት እንተጋጥሙ ድማ ናብ ዝምልከቶ ኣካል ምፍላጥ ኣድላዪ ከምዝኾነን፤ ብፍላይ ቅድሚ እቲ ወራር ተኸላኺልናዮም ዝነበርና ከም ንፍዮ፣ ዓሶ፣ ሕማም ዕቡድ ከልቢ፣ መገረምን ካልኦትን ተላበድቲ ሕማማት ሐዚ ዘሎ ፀገም ተኸቲሎም ዓበይቲ ፀገም ጥዕና ኮይኖምዎ ከምዘለዉ ኣብቲ ኣኼባ ተሓቢሩ።
ኣብዚ ሐዚ እዋን ኣጋጢሙ ብዘሎ ጥሜትን ሕፅረት መድሓኒትን ተኸቲሉ ብፍላይ ኣብ ተመዛበልቲ ወገናት ሕማም ሸሮኽ (ኮሌራ) ከይልዓል ጥንቃቐታት ምግባርን ፅርየት ከባቢኻ ብዝግባእ ምሓዝን ከምዘድሊ ከምዘድሊ ዝተገለፀ እንትኾን፣ሰልጠንቲ ድሕሪ ስልጠነኦም ናብ ሕብረተሰብ ወሪዶም ፀገም ሕብረተሰብ ኣለልዮም ብሓባር ትልሚ ብምትላም ኣብ ምቅላል ክንቀሳቐሱ ትፅቢት ከምዝግበር እውን ተሓቢሩ ኣሎ ክብል ዝፀብፀበ ወይን እዩ።

24 ሰነ 2015 ዓ.ም
መቐለ

"ታሪኽ ህዝቢ ትግራይ፣ታሪኽ ቃልሲ፣ መስዋእትን ዓወትን'ዩ፤ ኮይኑ ግና ብዘይ ኣግባብ መስዋእቲ ዝኽፈለሉ ኩነታት ክዕፆ ኣለዎ" ፕሬዚደንት ጌታቸው ረዳ

ታሪኽ ህዝቢ ትግራይ፣ታሪኽ ቃልሲ፣ መስዋእትን ዓወትን ምዃኑ ግሁድ እዩ ንድሕሪ ደጊም ኣብ ዝህልወና ጉዕዞ ዋላ'ኳ ቃልስን መስዋእትን መሊእና ጠጠው ምባል ከቢድ እንተኾነ ብሰላምን ብካልእ ኣግባብን ክንፈትሖም እንኽእል ፀገማት ብትዕግስትን መስተውዓላይነትን ብምፍታሕ ብዘይኣግባብ መስዋእቲ ዝኽፈለሉ ኩነታት ክዕፆ ኣለዎ ክብሉ ፕረዚደንት ግዝያዊ ምምሕዳር ትግራይ አይተ ጌታቸው ረዳ ገሊፆም፤ ይብል ኣብ ዕላዊ ገፅ ቤት ፅሕፈት ፕረዚደንት ዝተወዘዐ ዜና።
ብደቂ ስውኣት ዝተመስረተ "ማሕበር ደቂ ስውኣት ተጋደልቲ ትግራይ" ሎምዓልቲ ኣብ ዘዳለውዎ መድረኽ ተረኺቦም መልእኽቲ ዘሕለፉ ፕሬዚደንት ጌታቸው ረዳ እንታይ ይገብረልና ዝብል ሓሳብ ንድሕሪት ገዲፍና ስውኣትና ዝተዋደቑሎም ዕላማታትን ራእይን ብምርዳእ ሽትኦም ክወቅዕ ብምግባር ህያውነቶም ንምጉንፃፍ ክንሰርሕ ይግባእ ከምዝበሉ እውን እቲ ዕላዊ ገፅ ሓቢሩ ኣሎ።
"ሕድሪ ስውኣትና ኣይነዕብርን" ዝብል ጭርሖና ነቲ ዝተጀመረ ሰላም ዝያዳ ብምዕሟቕ፣ ህላወ ትግራይን ህዝባን ውሑስ ብምግባር፣ ሕውየትን ህንፀትን ትግራይ ንዘኽእል ስራሕቲ ብምጥንኻር ምርግጋፅ ክኸውን ከምዘለዎ'ውን እቶም ፕሬዚደንት ከምዘተሓሳሰቡ እውን ተሓቢሩ እዩ።
"ንስኻትኩም ደቂ ስውኣት ጀጋኑ ኢኹም።
ኣያታትኹም ኣብ መዋእሎም ዝልዓለ ቅያን ገድልን ፈፂሞም ኢዮም፤ እዚ ታሪኽ እናተዘከረ ዝነብር ኮይኑ ንስኹምውን ኣብ መዋእልኹም ናይ ባዕልኹም ቅያ ክትፍፅሙ ይግባእ" ዝብል ሓሳብ ብፕሬዝደንት ጌታቸው ረዳ ከምዝተብሃለ እቲ ሓበሬታ ጠቒሱዎ ኣሎ።

24 ሰነ 2015 ዓ.ም
መቐለ

እዋናዊ መግለፂ ግዝያዊ ምምሕዳር ትግራይ
ሚኒስቴር ትምህርቲ ፈዴራል ኣብ ልዕሊ ትግራይ ዘካይዶ ዘሎ ሕገ መንግስታዊ ጥሕሰት ብቕልጡፍ ክእረም ንፅውዕ!
ሚኒስቴር ትምህርቲ ኢትዮጵያ ኣብ መርበብ ሓበሬታኡ ዝርዝር ኣብያተ ትምህርቲ ዕላዊ እንትገብር ኣብ ዞባታት ምዕራብ፣ ሰሜን ምዕራብን ደቡብን ትግራይ ዝርከባ ኣብያተ ትምህርቲ ናብ ክልል ኣምሓር ብምክላል ሕገ መንግስታዊ ጥሕሰት ፈፂሙ ኣሎ።
እዚ ቤት ዕዮ መደበኛ ስርሑ ንጎኒ ገዲፉ ናይ ሓደ ኣካል ፖለቲካዊ መሳርሒ ምዃኑ ብዕሊ ካብ ምርግጋፁ ብተወሳኺ ንውዕሊ ፕሪቶሪያ ናብ ሓደጋ ዘእቱን ተጀሚሩ ዘሎ መስርሕ ሰላም ብዝኸፍአ መልክዑ ዝዘርግን ተቐባልነት ዘይብሉ ተግባር ከምዝፈፀመ ተረዲኡ ብቕልጡፍ ክእርሞን ንህዝቢ ትግራይ እውን ብዕሊ ይቕሬታ ክሓትትን ንፅውዕ።
መንግስቲ ፌዴራል ድማ ኣብ ልዕሊ ኣመራርሓ እዚ ትካል ግቡእ ስጉምቲ ወሲዱ እቲ ኮነ ተባሂሉ ዝተፈፀመ ጥፍኣት ብህፁፅ ንክእርሞ ግዝያዊ ምምሕዳር ትግራይ ይፅውዕ!
ሰላም ንሕውየትን ፍትሕን!!

23 ሰነ 2015 ዓ.ም
መቐለ

ትካላት ሃይማኖትን ኣካላት ጸጥታን ኣብ ወድዓዊ ኩነታት ህዝቦምን ተዛመድቲ ሓሳባትን ኣድሂቦም ዘተ የሳልጡ ኣለዉ
-----
ቤት ጽሕፈት ብዙሃነትን ርክብ ህዝብታትን ትግራይ ምስ ትካላት ሃይማኖትን ኣካላት ጸጥታን ኣብ ወድዓዊ ኩነታት ህዝብና ብፍላይ ድማ ካብ መረበቶም ተመዛቢሎም ዘለው ወገናት ናብ መረበቶም ንክምለሱ ፣ ከም ህዝቢ ዘጋጥሙ ዘለው ዕንቅፋታት ከመይ ምብዳህ ከም ዝካኣል ኣመልኪቱ ዘተ የሳልጥ ኣሎ።
ንልዕሊ ክልተ ዓማውቲ ኣብ መኸተ ዝጸንሐ ህዝቢ ትግራይ ሐዚ እውን እንተኾነ ንከቢድ ማሕበራውን ቁጠባውን ሃሰያ ተቃሊዑ እዩ ዝርከብ ዝበሉ ሓላፊ ቤት ጽሕፈት ብዙሃነትን ርክብ ህዝብታትን ኣይተ ካልኣዩ ኣሰፋ፣ነዚ ጸገም ንምቅላል ግደ ትካላት ሃይማኖት ዝጠልብ ብምዃኑ ልዕሊ ዝኾነ እዋን ጠመተ ሂብና ክንሰርሐሉ ይግባእ ኢሎም።
ህዝቢ ትግራይ ከምቲ ኣብ መኸተ ዘርኣዮ ዝናኣድ ተሳትፎ ፣ ሐዚ እውን እንተኾነ ውዳበታቱን ሓድነቱን ብምጥንኻር ፣ ነታ ተጀሚራ ዘላ ሃዋህው ሰላም ብምሉእነት ንምርግጋጽ ከም ቀደሙ ሓድነት ብምፍጣር ከዕውቶ ይግባእ ድማ ኢሎም ኣይተ ካልኣዩ ኣሰፋ።
ተወከልቲ ትካላት ሃይማኖት ዝተፈላለያ ዞባታትን ወረዳታትን ብግደኦም ንልዕሊ ክልተ ዓመትን መንፈቅን ብሰንኪ ዓጸባ ይሞትን ይሓምምን ዘሎ ህዝብና ንምድሓን ዝካኣለና ኩሉ ክንገብር ኢና ከምዝበሉ ዝፀብፀበ ቴሌቪዥን ትግራይ እዩ።

23 ሰነ 2015 ዓ.ም
መቐለ

ኮንፈረንስና ንሕውየትን ዳግመ ህንፀትን ትግራይ ብዝብል መሪሕ ሓሳብ ካብ ኩለን ዞባታት ትግራይ ዝተወከሉ መናእሰይ ዝተረኸብሉ ኮንፈረንስ ኣብ ከተማ መቐለ ይሳለጥ ኣሎ።
ኣብቲ ኮንፈረንስ ፕረዚደንት ግዝያዊ ምምሕዳር ትግራይ ኣይተ ጌታቸው ረዳ ሓዊሱ ላዕለዎት ሓለፍቲ ግዝያዊ ምምሕዳር ትግራይ ተረኺቦም እዮም።
#ድወት

23 ሰነ 2015 ዓ.ም
መቐለ

ሸሞንተ ኣዋርሕ ዘቑፀረ ውዕሊ ፕሪቶርያ መሊኡ ናብ ተግባር ዘይምስግጋሩ ሓሳረ መከራ ህዝቢ ትግራይ ንክቕፅል ይገብር ብምህላው ቕልጡፍ ፍታሕ ከምፅእ ዝኽእል ስጉምቲ ክውሰድ ደቂ ትግራይ ተቐማጦ ኣውሮፓ ሓቲቶም።
ደቂ ትግራይ ተቐማጦ ኣውሮፓ ኣብ ቤት ፅሕፈት ሕብረት ኣውሮፓ ብራስለስ ሎሚ ኣብ ዘካየድዎ ሰላማዊ ሰልፊ ከምዝበልዎ ፣ሸሞንተ ኣዋርሕ ዘቑፀረ ውዕሊ ፕሪቶርያ ጉዳይ ተመዛበልቲ ናብ መረበቶም ክምለሱ ዘይምግባሩ ፣ዝተወረረ ሉኣላዊ ግዝኣት ትግራይ ናብ ንቡር ክምለስ ዘይምግባሩ ተቐባልነት የብሉን ኢሎም።
ሕዚ'ውን ኣብ ልዕሊ ህዝቢ ትግራይ ቐፃሊ ዝኾነ ፅንተት ይፍፀም ከምዘሎ ዝገለፁ እቶም ሰልፈኛታት ብፍላይ ኣብ ልዕሊ ህዝቢ ኢሮብን ኩናማን ኢሉ'ውን ኣብ ዞባታት ምዕራብ፣ደቡብን ምብራቕ ትግራይን ብሓይልታት ኣምሓራን ኤርትራን ቀፃሊ ኣረሜናዊ ተግባራት እናተፈፀመ ማሕበረሰብ ዓለም ብስቕታ ምሕላፉ ነቒፎም።
ብምዃኑ ድማ ሕብረት ኣውሮፓ ኮነ ካልኦት ሃገራት ኣብ ልዕሊ ውዕሊ ፕሪቶርያ ተቐቢሉ ኣብ ተግባር ዘይፍፅም ዘሎ መንግስቲ ኢትዮጵያ ኢሉ'ውን ልኣላዊ ግዝኣት ትግራይ ወሪሩ ህዝቢ ናይ ምፅናት ተግባር ዝቕፅል ዘሎ መንግስቲ ኤርትራ ቅልጡፍ ተግባራዊ ሱጉምቲ ክወስድ ተላብዮም።
#ድወት

22 ሰነ 2015 ዓ.ም
መቐለ

ንመላእ ሰዓብቲ እምነት እስልምና እንኳዕ ንመበል 1444 ዓመት በዓል ዒድ ኣል ኣድሃ ኣብፀሓኩም ኣብፀሐና።
ዒድ ሙባረክ!

21 ሰነ 2015 ዓ.ም

በዓል ዒድ ኣል ኣድሓ ዓረፋ ፅጉማት ብምሕጋዝ ክበዓል ከምዝግባእ ተሓቢሩ
"መበል 1444 ዓመት በዓል ዒድ ኣል ኣድሓ ዓረፋ እንትነኽብር ብዘይ ኣፈላላይ ፅጉማት ብምሕጋዝ ክኸውን ይግባእ" ላዕለዋይ ቤት ምኽሪ ጉዳያት እስልምና ትግራይ
መበል 1444 በዓል ዒድ ኣልኣድሓ ዓረፉ ምኽንያት ብምግባር ንሚድያታት መግለፂ ዝሃቡ ፕረዚደንት ላዕለዋይ ቤት ምኽሪ ጉዳያት እስልምና ትግራይ ሸኽ ኣደም ዓብደልቃድር፤ ንመላእ ሰዓብቲ እስልምና እንኳዕ ናብዚ በዓል ኣብፀሓኩም ድሕሪ ምባል፣ በዓል ዒድ ኣልኣድሓ ሎሚ ዓመት ኣብ ተነፃፃሪ ሰላም ኾይንና ነኽብሮ ስለዘለና ካብ ዝሓለፉ ክልተ ዓማውቲ ፍሉይ ይገብሮ ፤ ይኹን ምበር ህዝቢ ትግራይ ኣብ ከቢድ ፀገም ስለዝርከብ ፀገማት ህዝቢ ብምፍታሕ ክነኽብሮ ይግባእ ኢሎም።
ብሰንኪ ንትግራይ ዝወሃብ ዝነበረ ሰብኣዊ ሓገዝ ምቁራፁ፣ ተመዛበልቲ ናብ ቦተኦም ብዘይምምላሶምን ካልኦት ዘይተፈትሑ ፀገማትን ኣብ ህዝቢ ትግራይ ዘለው ማሕበራውን ቁጠባውን ፀገማት ንምፍታሕ መላእ ሰዓብቲ እስልምና ዝኸኣልዎ ሓገዝ ንክገብሩ ፃውዒት ኣቕሪቦም።
20 ሰነ 2015 ዓ.ም
መቐለ

ዳግመ ህንፀት ትግራይ ብዋናነት ኣብ ሰብን ስብእናን ትኹረት ዝገበረን ኹሉ ትግራዋይ ዝዋስአሉን ክኸውን ይግባእ ተባሂሉ

ማሕበር ልምዓት ትግራይ ምስ ኤጀንሲ መራኸቢ ሓፋሽ ትግራይ፣ ዓለምለኸ ማሕበር ምሁራንን ሰብሞያን ትግራይን ዓለምለኸ ባንኪ ኣንበሳን ብምትሕብባር "ስሙር ሓድነት ኣብ ንፁር ብሄራዊ ባህጊ" ብዝብል ቴማ ኣብ መስርሕ ዳግመ ህንፀት ትግራይ ድሕረ ዅይናት ትኹረት ገይሩ ኣብ ዝተኻየደ ዋዕላ ዳግመ ህንፀት ትግራይ ብዋናነት ኣብ ሰብን ስብእናን ትኹረት ዝገበረን ኹሉ ትግራዋይ ዝዋስአሉን ክኸውን ይግባእ ተባሂሉ።
ብኣባላት ዓለምለኸ ማሕበረሰብ ምሁራንን ሰብ ሞያን ትግራይ ኣብ ዝተኻየደ ዘተ ዝተረኸቡ ምኽትል ፈፃሚ ዳይሬክተር ማሕበር ልምዓት ትግራይ ዶ/ር ተስፋሁነኝ ሃይለማርያም ኣብ ዘስምዕዎ መኽፈቲ ዘረባ፤ ተጋሩ ገጢሙና ካብ ዘሎ መከራ መውፅኢ መንገዲ የድልየና፤ እዚ ድማ ብናይ ሓሳብ መድረኻት ስለዝረጋገፅ ማሕበር ልምዓት ትግራይ ምስ መዳርግቲ ኣካላት ብምትሕብባር እቲ መድረኽ ከምዘሳለጠቶን ኣጠናኺራ ከምእትቕፅለሉን ሓቢሮም።
ዕዱም ጋሻ እቲ ዕለት ሓላፊ ቢሮ ሳይንስን ቴክኖሎጅን ዶ/ር ከላሊ ኣድሃና ብግዲኦም፤ ዓብይ ሃፍቲ ትግራይ ህዝቢ እዩ ካብዚ ብምብጋስ ፀጋታትና ትግራይ ናብ ረብሓ ንምውዓል ለይትን ቀትርን ብምስራሕን ህዝብና ክንኽሕሶ ይግባእ ኢሎም።
ህልው ኩነታት ትግራይን ሓባሪ መትከላት ዳግመ ህንፀት ትግራይን ዝብል መፅናዕታዊ ፅሑፍ ዘቕረቡ ዶ/ር ገብረሃወርያ ገብረእግዚኣብሄር ከም ህዝቢ ዝበፅሐና ኩለመዳይ ዕንወት ዳግም ንምህናፅ ካብቲ ዝነበረን ወይ ድማ ነቲ ዘመን ዝምጥን ስራሕቲ ጌርና ብምውጋን ምዕብልትን ተሃራፊትን ትግራይ ምህናፅ ግድን ይኸውን ኢሎም።
ኣብ ዳግመ ህንፀት ትግራይ ቀንዲ ዓምድታትን ኣመልኪቱ መፅናዕታዊ ፅሑፋት ቐሪቦም ዝተዘተየሎም እንትኾውን፤ ትግራይ ንዝበፅሓ ሃሰያ ዝምጥንን ዝተፈለየን መስርሕ ከምዘድሊ እዚ ንምትግባር ድማ ህዝብን መንግስትን ትግራይ ቀንዲ ተዋሳእትን ተጠቀምትን ክኾኑ ከምዝግባእ ማሕበር ልምዓት ትግራይ ኣብ ዘውፀኦ ሓበሬታ ኣረዲኡ።

ትግራይ
19 ሰነ 2015 ዓ.ም
መቐለ

ትልሚ መፍረያይነት እዚ ዓመት ኣብ ሓደጋ ከምዝርከብ ተሓቢሩ
ትልሚ መፍረያይነት 2015/16 ዓ.ም ንምዕዋት ፃዕሪ እናተገበረ እኳ እንተሃለወ፣ ዝሰፍሐን ዝሓሸ ፍርያት ዝሕፈሰሎም ከባቢታትን ኣብ ኢድ ፀላኢ ብምህላዎም መፍረያይነት እዚ ዓመት ኣብ ሓደጋ ምህላው ዳሬክተር ኮሙዩኒኬሽን ቢሮ ሕርሻን ሃፍቲ ተፈጥሮን ትግራይ ኣይተ ሚኪኤለ ምሩፅ ምስ ምስንዳእ ጋዜጣ ወይን ኣብ ዝነበሮም ፃንሒት ገሊፆም።
ኣብ ህሉው መፍረያይነት ትግራይ መብርሂ ዝሃቡ እቶም ዳይሬክተር፣ ኣብ መፅለሊ ማእኸላት ዝርከቡ ተመዛበልቲ ወገናት መፍረያይ ዜጋን ብሕርሻ ዝናበር ዝነበረ ምዃኑን ብምሕባር፤ ዛጊድ እቲ ተመዛባሊ ኮነ መሬት ትግራይ ብመሰረት ውዕሊ ፕሪቶሪያ ብዘይምምላሱ ኣብ ዞባ ምዕራብ፣ ገለ ክፋል ዞባታት ደቡብን ምብራቕን ትግራይ ስራሕቲ ማእቶት ክጅመር ከምዘይኻኣለ ኣረዲኦም።
ኣብ ኢድ ፀላኢ ዝርከብ ህዝብና እታወታት ሕርሻ ስለዘይበፅሖ ዘሎ ተወሳኺ ፀገም ምህላዉ ዝገለፁ ኣይተ ሚኪኤለ ፤ እቶም ዝተገለፁ ፀገማት ብቕልጡፍ እንተዘይተፈቲሖም ከም ትግራይ ኣብ 2015/16 ዓ.ም ክሕፈስ ዝተታሕዘ ትልሚ ኣስታት 23 ሚልዮን ኩንታል ክፍፀም ከምዘይኽእልን ሳዕቤኑ ድማ ኣብ ቀፀልቲ ዓመታት ቑፅሪ ተፀባዩ ሓገዝ ክዛየድ ከምዝኽእል ኣረዲኦም።
16 ሰነ 2015 ዓ.ም
መቐለ

እታወታት ሕርሻ ሕዚ እውን ዝዓበየ ጠለብ ሓረስታይ ትግራይ ኮይኑ ይቕፅል ኣሎ።
ሓረስቶት ዞባ ደቡብ ትግራይ ካብ ክልል ኦሮምያ፣ ማረትን ኢንስቲትዩት ቴክኖሎጂ ሕርሻን ብዝተረኸባ ሓገዝ ትራክተራት ዝሓሸ ፍርያት ክሓፍሱ ይስራሕ ከምዘሎ ተገሊፁ።
ዛጊድ ኣብ ወረዳታት እምባ ኣላጀ፣ እንዳ መኾንን ራያ ዓዘቦን ልዕሊ 20 ሄክታር መሬት ብዘበናዊ መንገዲ ብትራክተራት እናተሓረሰ ከምዝርከብ ቤት ፅሕፈት ሕርሻን ገጠርን እታ ዞባ ሓቢሩ።
ሓላፊ እቲ ቤት ፅሕፈት ኣይተ ሃይለ ታደለ ከምዝገለፅዎ ከም ዞባ ልዕሊ 143 ሽሕ ተሓራሳይ መሬት ኣሎ።
ካብዚ ድማ 3.1 ሚልዮን ኩንታል ፍርያት ክሕፈስ ትልሚ ከምዝተታሕዘ እውን ኣረዲኦም።
ዋና ኣማሓዳሪ ዞባ ደቡብ ኣይተ ሃፍቱ ኪሮስ ብወገኖም፣ ሓረስታይ እታ ዞባ ኣቐዲሙ ስራሕቲ ምዕቃብ ጠሊን ተዛመድቲ ስራሕትን እናሰርሐ ከምዝመፀ ገሊፆም።
ይኹን እምበር ብሰንኪ ሓይልታት ፅንተት እቲ ሓረስታይ ናውቲ ሕርሽኡን ኣብዕሩን ከምዝሰኣነ ገሊፆም።
ሐዚ ነቲ ፀገም ብኽፋል ዝፈትሓ ትራክተራት ብሓገዝ ስለዝተረኸባ ብዝተወሰነ ስራሕቲ መካናይዘሽን ሕርሻ ከምዝተጀመረ ሓቢሮም።
እንተኾነ ግን ምስ ስፍሓት መሬት እቲ ዞባ እንትነፃፀር ዝተገበረ ሓገዝ ትራክተራት እኹል ከምዘይኮነን ምህርቲ ንምዕባይ ዘኽእሉ እታወታት ከምዘይተረኸበን ተገሊፁ።
ብተወሳኺ በብርኪ ዞባ ደቡብ ትግራይ ኣብ ዝተኻየደ ዳህሳስ ሓረስታይ ናብ መፍረያይነት ዝሰጋገረሉ እኹል ዝኾነ እታዎታት ሕርሻ ስለዘየለ መንግስቲ ኮነ ገበርቲ ሰናይ ትካላት ሓገዝ ክገብሩ ፃዉዒት ቀሪቡ።
እንተዘይኮይኑ ከምዞባ ዝተታሕዘ ትልሚ ንምዕዋት ከምዘፀግምን ልምዓት ሕርሻ እታ ዞባ ብሰንኪ ሕፅረት እታወታት ከምዝንክን ቤት ፅሕፈት ሕርሻ እታ ዞባ ሓቢሩ።
ብርክት ዝበለ መሬትንህዝብን ዞባ ደቡብ ትግራይ ኣብ ኢድ ተስፋሕፋሕቲ ሓይልታት ወዲቑ ኣብ ከቢድ ስቓይን ዓፀቦን ዋላ እኳ እንተሃለወ ዛጊድ ብዝኾነ ኣካል ዝተቐመጠ መፍትሒ ሓሳብን ዝተዉሃበ መብርህን የለን።
#ወይን
15 ሰነ 2015 ዓ.ም

ማሕበር ኣክስዮን ፋብሪካ ስሚንቶ መሰቦ ቶጎጓ እምነ ሰረት ተነቢርሉ
ፕሬዚዳንት ግዝያዊ ምምሕዳር ትግራይ ጌታቸው ረዳ ፤ ማሕበር ኣክስዮን ፋብሪካ ስሚንቶ ተጎጓ ኣብ ወረዳ እንደርታ ጣብያ ተጎጓ ንዘህንፆ ፋብሪካ ስሚንቶ ህንፀቱ ንምጅማር 15 ሰነ 2015 ዓ/ም ፕሬዚዳንት ግዝያዊ ምምሕዳር ትግራይ ኣይተ ጌታቸው ረዳ እምነ ሰረት ኣንቢሮም።
ብምኽንያት መበል 35 ዓመት መዓልቲ ዝኽሪ ሰማዕታት ኣመራርሓ ግዝያዊ መንግስትን ውድባትን፣ መራሕቲ ሃይማኖት፣ ዓበይቲ ዓዲን ዝተፈላለዩ ክፋላት ሕብረተሰብን ኣብ ዝተረኸብሉ እምነ ሰረት ፕረዚደንት ጊዝያዊ ምምሕዳር ኣይተ ጌታቸው ረዳ ኣንቢሮም።
ኣቦ ወንበር ቦርድ ፋብሪካ ሲሚንቶ ተጎጓ ኣይተ ኣሸናፊ ሃይሉ ፤እቲ ፋብሪካ ንምህናፅ ብልዕሊ 17 ነጥቢ 5 ቢሊዮን ብር ካፒታል ዝተጣየሸ ኮይኑ እቲ ፋብሪካ ሕፅረት ሲሚንቶ ትግራይ ካብ ምቅላል ብተወሳኺ ብዝዕጠቖ ቴክኖሎጂ ኣብ ትግራይ ርኡይ ስግግር ከምዘለዎ ገሊፆም።
እቲ ፋብሪካ 5 ሚሊዮን ብፅሒት ወይ ሼር ንኮምሽን ሓርበኛታት ትግራይ ከምዝሃበ ዝሓበሩ ፤ ኣይተ ኣሸናፊ ብተወሳኺ ድማ እቲ ፋብሪካ ኣብ ዝህነፀሉ ግራውቲ ዘለው ሓረስቶት ሰብ ብፅሒት ክገብሮም ከምዝወሰነ ቴሌቬዥን ትግራይ ፀብፂቡ።
ሕድሪ ስውኣትና ንሕውየትን ፍትሕን!!

ትግራይ
15 ሰነ 2015 ዓ.ም
መቐለ

ብሽም ጀጋኑ ስውኣት ዝተሰያማ ጎደናታት ምስያም ጥራሕ እኹል ኣይኮነን፤ ምልማዕ እውን ወሳኒ እዩ" ፕሬዝዳንት ጊዝያዊ ምምሕዳር ትግራይ ኣይተ ጌታቸው ረዳ
ኣብ ከተማ መቐለ ብሽም ስውኣት ኣብ ዝተሰየሙ ኣደባባይን ጎደናታትን ዝተረኸቡ ኣይተ ጌታቸው ረዳ፣ ጀጋኑ ዝተሰውእሉ ዕላማ ምእንተ ህዝቦምን ዓዶምን እዩ።
ትግራይ ንምድሓን ኣብ ዝተገበረ መኸተ ክቡር ሂወቶም ዝኸፈሉ ስዉኣታ ብሽሞም ኣደባባይን ጎደናታትን ተሰይሙ ኣሎ፤ ይኹንምበር ጎደናታት ምስያም ጥራሕ እኹል ስለዘይኮነ ከነልምዖም እውን ኣለና።
ሕድሕድ ደም ዝፈሰሰን ሽንጥሮታት እውን ክለምዓ ከምዘለወን ዝሓበሩ ኣይተ ጌታቸው፣ ትግራይ ቅድሚ ኵናት ትግራይ ብብርኪ ዓለም ተፈላጥነት ዝነበራ ከምዝኾነትን ናብ ዝነበረቶ ብርኪ ንምምላስ ድማ ዘይሕለል ፃዕሪ ከምዘድልን ኣብሪሆም፡፡
ኣብቲ ዕለት ዝተረኸቡ ስድራ ተጋደልቲ ብወገኖም እቶም ጀጋኑ ስውኣት ዝተሰውእሉ ዕላማ ኣደባባይን ጎደናታትን ብሽሞም ምስያም ጥራሕ ክብሪ እዩ፤ ብልምዓት ድማ ክንድብሶ ይግባእ ኢሎም፡፡
ኣብ መዓልቲ ሰማእታት ትግራይ፣ ዝተሰየሙ ኣደባባይን ጎደናታትን ከተማ መቐለ
~ፊት ንፊት ምምሕዳር ከተማ መቐለ፣ ኣደባባይ ሜጀር ጀነራል ሓየሎም ኣርኣያ፣
~ካብ ትካል እግሪ ምትካል ትግራይ ክሳብ ማይ ፈሳሲ፣ጎደና ተጋዳላይ ኣስመላሽ ወልደስላሴ /ኣባይ ነፍሶ፣
~ካብ ኣደባባይ ማርታ ብደስታ ሆቴል ክሳብ መብራህቲ ትራፊክ፣ ጎደና ተጋዳላይ ኣባይ ፀሃየ፣
~ካብ ሰራዋት ክሳብ ባንኪ ብርሃን፣ጎደና ተጋዳላይ ኣምባሳደር ስዩም መስፍን፣
~ካብ ፊት ንፊት ዩኒቨርስቲ መቐለ ኣሪድ ክሳብ ኣይናለም፣ጎደና ተጋዳላይ ዘርኣይ ኣስገዶም፣
~ካብ ፊት ንፊት ምምሕዳር ከተማ መቐለ /ኣደባባይ ሜጀር ጀነራል ሓየሎም ኣርኣያ ክሳብ ቤተክርስትያን እንዳሚካኤል፣ ጎደና ተጋዳላይ ዳንኤል ኣሰፋ፣
~ካብ ማይክሮፋይናንስ ደደቢት ክሳብ ገነት ማደያ፣ጎደና ተጋዳላይ ሴኩቱሬ ጌታቸውን
~ካብ ኣደባባይ ሓውዜን ክሳብ ማይክሮፋይናንስ ደደቢት፣ጎደና ተጋዳሊት ኣልጋነሽ መለስ/ጓል ሚዶን እዮም።
ሕድሪ ሰዉኣትና ንሕውየትን ፍትሕን!!
15 ሰነ 2015 ዓ.ም
መቐለ

"እዚ ተረኺቡ ዘሎ ሃዋህው ሰላም ተጠናኺሩ ክቕፅል ሕዚ እውን ኣብ ሕሱም መከራን ኣብ ትሕቲ ፀላኢ ዝርከቡ ዜጋታትና መሊኦም ሓራ ክወፁ፣ ኣብ ኩሉ መሬት ትግራይ ዘይተረጋገፀ ሰላም መሊኡ ንክረጋገፅ ልዕሊ ኩሉ ግን ጀጋኑ ሰማእታትና ዝተሰውእሉ ሓደራ ከንቱ ከምዘይተረፈ ዘርእይ ስራሕ ክንሰርሕ ይግባእ፤ ሰማእታትና ንዝክረሉ ናብ ጣዕሳ ንምእታው ዘይኮነስ ልዕሊ ኩሉ ዝተሰውእሉ ዕላማ ክፍፀም ከምዝግባእ ኣሚንና ዘይተፈፀመ ክንፍፅምን ዝተፈፀመ ድማ ዕምቆት ክህልዎን ናብ ዝሐሸ ብርኪ ክበፅሕ ዘኽእለና ኩሉ ዓይነት ስራሕ ክንሰርሕን ቃል ንኣትወሉ ክኸውን ኣለዎ" 
ፕሬዝዳንት ጊዚያዊ ምምሕዳር ትግራይ ኣይተ ጌታቸው ረዳ፣ኣብ ምንባር ሕቑፊ ዕንበባ 15 ሰነ 2015 ዓ.ም ካብ ዝበልዎ ዝተወሰደ
ሕድሪ ሰዉኣትና ንሕውየትን ፍትሕን!!
15 ሰነ 2015 ዓ.ም
መቐለ

ስነ ስርዓት ምንባር ሕቑፊ ዕምበባ መበል 35 ዓመት ዝኽሪ መዓልቲ ሰማእታት ኣብ ሓወልቲ ሰማእታት ትግራይ
ሕድሪ ስውኣትና ንሕውየትን ፍትሕን!!
ዘልኣለማዊ ክብርን ሞገስን ንስውኣትና!!
15 ሰነ 2015 ዓ.ም
መቐለ

ትግራይ

መበል 35 ዓመት ዝኽሪ ሰማእታት ትግራይ መሰረት ብምግባር ኣብ ዝተፈላለያ ከባብታት ትግራይ ብዝተፈላለየ ኣገባብ እናተዘከረ እዩ

14 ሰነ 2015 ዓ.ም
መቐለ

መዓልቲ ሰማእታት ኣመልኪቱ ዝተውሃበ መግለፂ ግዝያዊ ምምሕዳር ትግራይ
ንመስርሕ ሰላም ዓቲርና ሕውየትን ፍትሕን ንምርግጋፅ ብፅንዓት ክንቃለስ ኢና!!
ልዕሊ ኩሉን ቅድሚ ኩሉን ንስድራ ስውኣትና፣ ኣብ ውሽጢ ትግራይን ካብ ትግራይ ወፃእን ንዝርከብ መላእ ህዝቢ ትግራይን ጅግና ሰራዊትናን እንኳዕ ንመበል 35 ዓመት ዝኽሪ ሰማእታት ኣብፅሓኩም፣ ኣብፅሓና።
ህዝቢ ትግራይ ኣብ ነዊሕ መዋእል ታሪኩ ተወደቡ ስለ ዝተቓለሰን በብምዕራፉ ክቡር መስዋእቲ ስለዝኸፈለን ታሪኩን መንነቱን ዓቂቡ ሕዚ እውን ብፅንዓት እናተቓለሰ ዘሎ ህዝቢ እዩ።
ትማልን ሎሚን ዝተኸፍለን እናተኸፍለ ዘሎን መስዋእቲ ስለ ህልውናን መንነትን፣ ስለ ዕብየትን ፍትሕን ከምኡ እውን ስለ ሰላምን ራህዋን ትግራይን ህዝባን ዝተኸፍለ ክቡር ዋጋ እዩ።
"ሕድሪ ስውኣትና ኣይነዕብርን" እንትብሃል እውን ታሪክን መንነትን ህዝብና ብዝግባእ ንምዕቃብ፣ ኣብ መደባት ልምዓትን ማሕበራዊ ዕብየትን ዝክኣለና ኩሉ ክንገብር፣ ከምኡ እውን ሰላማ ዝተሓለወትን ዝተረጋግዐትን ትግራይ ንምህናፅ ቀትርን ለይትን ክንረባረብ ኢና ማለት እዩ።
ሕዚ እውን ሕድሪ ስውኣትና ኣይነዕብርን!
ኣብዚ እንርከበሉ ወሳኒ መድረኽ ፅኑዕ ሓድነት ዝጠልብ መድረኽ ሰላማዊ ፖለቲካዊ ቃልሲ እዩ።
ሕቶታት ህዝቢ ትግራይ ብሰላማዊ መንገዲ ግቡእ መልሲ ንክረኽቡ ዘይተሓለለ ርብርብ ክነካይድ ግድን ኣብ ዝብል መድረኽ እውን ኢና ዘለና።
ግዝያዊ ምምሕዳር ትግራይ ምስ ኣብ ውሽጥን ኣብ ደገን ዘሎ ኩሉ ትግራዋይ ብምዃን ዝተመዛበሉ ወገናትና ናብ መረበቶም ንምምላስ፣ ብወረርቲ ሓይልታት ዝጋፋዕ ዘሎ ህዝብና ሓራ ንምውፃእ፣ ምምሕዳራትና ንምምላስ፣ ህዝብና ዝተማልአ ሰብኣዊ ሓገዝ ንክበፅሖን፣ ምዕሩይ ግልጋሎትን ፍትሕን ንምርግጋፅ ዝተማልአን ዝተዋደደን ቃልሲ ከምዘካይድ በዚ ኣጋጣሚ ከረጋግፅ ይፈቱ።
ባህግን ድልየትን ህዝቢ ትግራይ ንምምላእን ሕቶታትናን ጠለባትናን ንምምላስን ኣብ ዝግበር ቃልሲ ህዝቢ ትግራይ ሓድነቱ ኣስጢሙ ክቃለስ ይግባእ።
ኣብ ቅድሜና ዘሎ ሰላማዊ ፖለቲካዊ ቃልሲ ሓድነትን ፅንዓትን ዝጠልብ፣ ናይ ኩሉ ተሳትፎን ምድግጋፍን ዝሓትት ሓያል መድረኽ ምዃኑ ዝተረድአ ምዕሩይ ቃልሲ ክነካይድ ኣለና።
ጊዝያዊ ምምሕዳር ትግራይ ኩሎም ዓቕምታት ብምውዳብን ብምውፋርን ከምኡ ድማ ምስ መላእ ህዝብና ብቐፃልነት እሂን ምሂን እናበለን እታ ንብህጋ ትግራይ ንምግሃድ ኣብ ዝግበር ኩለመዳያዊ ርብርብን ብቆራፅነት ከምዝሰርሕ እውን ከረጋግፅ ይፈቱ።
ሕድሪ ስውኣትና ንሕውየትን ፍትሕን!!
ዘልኣለማዊ ክብርን ሞገስን ንስውኣትና!!
14 ሰነ 2015 ዓ.ም
መቐለ

ትግራይ


"መባእ ትግራይ" ዘርእስታ መፅሓፍ ኣብ ታሪኽን መንነትን ህዝቢ ትግራይ ተመስሪታ ብርክት ዝበለ ሳይንሳዊ መረዳእታታት ዝሓዘት መፅሓፍ ተመሪቓ።
ኣብቲ ስነ-ስርዓት ምረቓ መፅሓፍ ዝተረኸቡ መምህር ሙሉወርቅ ኪዳ ኪዳነማርያም ታሪክ ህዝቢ ትግራይን ትግራዎትን ካብ ቅድሚ ልደተ ክርስቶስ 5 ሽሕ ክሳብ 7 ሚእቲ ዓ.ም ጥንቲ ስልጣነ ትግራዎት ብመፅሓፍ ምፅሓፍ ብዙሕ ዝተለመደ ኣይኮነን፣ እንተኾነ ግና መምህር አሸናፈ ነዙይ ብምፅሓፉ ምስጋና ይግበኦ ኢሎም፡፡
እዛ መፅሐፍ ሙሉእ ዓቕሚ መፅናዕቲ ጥንታዊ ስልጣነ ህዝቢ ትግራይ እትድህስስ ከም ዝኾነትን ኣብታ ስልጥንቲ ትግራይ ንምንባር ሓዱሽ ወለዶ ታሪክ ፀሓፍን መንበብን ብምዃን ታሪኽ ህዝቢ ትግራይ ካብ ወለዶ ናብ ወለዶ ብምውርራስ ምዕብልትን ተብሃጊትን ትግራይ ኣብ ምፍጣር ግደ ፀሓፍቲ ዝለዓለ ምዃኑን መምህር ሙሉወርቅ ወሲኾም ኣብሪሆም።

14 ሰነ 2015 ዓ.ም
መቐለ

" ዝኽሪ ሰማእታት ንሕውየትን ፍትሕን" ብዝብል መሪሕ ሓሳብ ብምትሕብባር ማሕበር ጉድኣት ኩናት ትግራይን ምምሕዳር ከተማ መቐለን ዝተዳለወ መድረኽ ዝኽሪ ሰማእታት ይሳለጥ ኣሎ።
ፕረዚደንት ጌታቸው ረዳ ታሪኽ ህዝቢ ትግራይ ታረኽ ቃልሲ መስዋእትን ዓወትን እዩ፣ ንዘይተርፍ ዓወትን ቃል ሰማእታት ንምትግባርን ቃል ንእቶ፣ ህዝቢ ትግራይ ኣሽሓት ንመስዋእቲ እናገበረ ክቅፅል ኣይግበኦን፣ ብምባል፣ ዝተኸፈለ መስዋእቲ ከንቱ ከምዘይተርፍ ዘረጋግፅ ስራሕ ክንሰርሕ ይግበአና ኢሎም።
ህዝቢ ናብ መረበቱ ክምለስን መርድእ ጀጋኑ ሰማእታትና ኣብ ዝሓፀረ እዋን ብኽብሪ ዕላዊ ንምግባርን እናሰረሐ ከምዘሎ እውን ሓቢሮም።
ኣብቲ መድረኽ ላዕለዎት ሓለፍቲ መንግስቲ፣ ውድብን ዕዱማት ኣጋይሽንጰተረኺቦም።

14 ሰነ 2015 ዓ.ም
መቐለ

ብላዕለዋይ ኣተሓባባሪ ሕብረት ኣውሮፓን ኣምባሳደር ፈረንሳይ ኣብ ኢትዮጵያን ዝተመርሐ ጉጅለ ልኡኽ ንዕላዊ ዑደት ስራሕ መቐለ ኣትዩ።
ብላዕለዋይ ኣተሓባባሪ ሕብረት ኣውሮፓ ዶ/ር ስቴፋን ሎክን ብኣምባሳደር ፈረንሳይ ኢትዮጵያ ረሚ ማርቻኩስ ዝተመርሐ ጉጅለ ልኡኽ ኣብ ዓለም ለኻዊ መዕርፎ ነፈርቲ ኣሉላ ኣባ ነጋ እንትበፅሑ ብላዕለዎት ኣመራርሓ ግዝያዊ ምምሕዳር ትግራይ ኣቀባባላ ተገይርሎም።
እቲ ጉጅለ ልኡኽ ኣብ ወረዳታት ክልተ አውላዕሎን ፅራእ ወንበርታን ዝርከቡ ሓረስቶት በቲ ኩናት ንዝተሃሰየ ሓረስታይ ትግራይ ብምዕዛብ ዝተፈላለዩ ሓገዝ ምሩፅ ዘርኢን መፍረያይነት ሕርሻ፣ ንምድጋፍን ሓገዝ እታወታት ሕርሻ ከምዝገብሩን ብምሕባር ከምኡ እውን ኣብ ከተማ ውቕሮ ኣብ ስራሕቲ ልምዓት ዑደት ከምዘሳልጡን ተገሊፁ።
እቲ ሓገዝ ምሩፅ ዘርኢ ኣብ ትግራይ ብፕሮጀክት ንዝሓዝወን 27 ወረዳታት ብሓገዝ ከምዝወሃብ ድማ ንምፍላጥ ተኻኢሉ።
# ድወት፣ኤመሓት

14 ሰነ 2015 ዓ.ም
መቐለ

ኣብ ክፍለ ከተማታት መቐለ መሰረተ ልምዓት ተመሪቖም
መበል 35 ዓመት ዝኽሪ መዓልቲ ሰማእታት ምኽንያት ብምግባር ብምትሕብባር ሱር ኮንስትራክሽንን ምምሕዳር ከተማ መቐለን ሎሚ 13 ሰነ 2015 ዓ.ም ኣብ ክፍለ ከተማታት መቐለ መሰረተ ልምዓት ተመሪቖም።
ኣብቲ ምረቓ ዝተረኸቡ ፕሬዝዳንት ጊዝያዊ ምምሕዳር ትግራይ ኣይተ ጌታቸው ረዳ ከምዝበልዎ፣ ብኲናት ዝዓነዉ መሰረተ ልምዓት መሊስኻ ምህናፅ፣ ዳርጋ ኣብ ፀልማት ኮይንኻ ብዘብል ኩነታት ዓበይቲ ስራሕትታት መርኣያ ኮይኑ ዝተሰርሑ መሰረተ ልምዓት ፣ ልዕሊ ኩሉ ግና ህዝቢ ትግራይ ኣብ ውሽጢ ፀበባ ኾይኑ ኣብ ልምዓት ዝገብሮ ጉዕዝኡ ዝኾነ ይኹን ሓይሊ ንድሕሪት ዝመልሶ ከምዘይብሉ ዘረጋግፅ ዓብይ ስራሕ ልምዓት እዩ።
ትግራይ ከም እትሓዊ ዘጠራጥር ጉዳይ ከምዘይኾነ ዝሓበሩ ኣይተ ጌታቸው፣ ልዕሊ ኩሉ ድማ ሃፍቲ ትግራይ ሰብ ከም ዝኾነ፣ ህዝቢ ትግራይ ኣብ ዝኾነ ፀበባ ከምዘይምብርከኽ፣ ነገራት ኣብ ዝኸፍእሉ እናተሳሕለ ዝወፅእ፣ ብዙሕ መስተንክር ዝሰርሕን ቐፃሊ እውን እንተኾነ፣ ብዝተወደበ መንገዲ ተንቀሳቒሱ ኣብ ዳግመ ሕውየት ትግራይ ብዙሕ ዝሰርሕ ህዝቢ ከምዝኾነን ኣብሪሆም፡፡
ኣብቲ ምረቓ ላዕለዎት ሓለፍትን ዕዱማት ኣጋይሽን ተረኺቦም።

13 ሰነ 2015 ዓ.ም
መቐለ

ምቕፃል ቀረብ ሓገዝ ምግቢ ትካል ምግቢ ዓለም
----
ትካል ምግቢ ዓለም ኣብ ኢትዮጵያ ኣቋሪፅዎ ዝፀንሐ ቀረብ ሓገዝ ምግቢ ካብ ወርሒ ሓምለ ከምዝጅምር ኣፍሊጡ።
እቲ ትካል ተሓገዝቲ ብኸመይ ከምዝምልመሉ ልዑል ቑፅፅር ድሕሪ ምግባር ካብ ቀፃሊ ወርሒ ሓምለ ቀረብ ሓገዝ ምግቢ ዳግም ንምጅማር ምትላሙ ካብ ላዕለዎት ሓለፍቲ እቲ ትካል ሓበሬታ ምርካቡ ሮይተርስ ፀብፂቡ።
እቶም ላዕለዋይ ሓላፊ “ትካል ምግቢ ዓለም ኣብ ከይዲ ምሕራይ ተሓገዝቲ ዝበለፀ ቀጥታዊ ተሳትፎ ክህልዎ ይግባእ “ዝበሉ እንትኾን ፤ ካብ ዝምልከቶም ሰብ ስልጣን እወንታዊ ምላሽ ድሕሪ ምርካብ ኣብ ትግራይን ስደተኛታት ዝርከብሎም ከምፕታትን ዝግበር ሓገዝ ካብ መፋርቕ ወርሒ ሓምለ ክቕፅል ከምዝኽእል ገሊፆም።
ኣብ ኢትየጵያ ልዕሊ 20 ሚሊዮን ሰብኣዊ ሓገዝ ዘድልዮም ሰባት ከምዘለዉ ዝተገለፀ ኾይኑ ነዚ ከም ምኽንያት ተባሂሎም ዝተጠቐሱ ድማ ኣብ ቀርኒ ኣፍሪካ ንዝሓለፉ 10ተታት ዓመታት ዘጋጠመ ድርቂን ኣብ ትግራይ ንዝሓለፉ ክልተ ዓመመታት ዝተኻየደ ኲናትን እዮም።
ትካል ምግቢ ዓለም ካብዞም 20 ሚልዮን ሰባት ነቶም ህፁፅ ሓገዝ ዘድልዮም 6 ሚልዮን ዝኣኽሉ ሰባት ሓገዝ ክህብ ምፅንሑ ሮይተርስ ኣፍሊጡ።
#ትግራይ ቴሌቪዥን

13 ሰነ 2015 ዓ.ም
መቐለ

ዝኽሪ መዓልቲ ሰማእታት 
"ሕድሪ ስውኣትና ንሕውየትን ፍትሕን" ብዝብል መሪ ሓሳብ ንመበል 35 ዓመት ካብ 13 ክሳብ 15 ሰነ 2015 ዓ.ም መዓልቲ ሰማእታት ኣብ ከተማ መቐለ ብዝተፈላለዩ ንጥፈታት ተሰንዩ ክዝከር እዩ።
ምክትል ሓላፊ

ትግራይ ኣይተ ሓዱሽ ካሕሱ ንጋዜጠኛታት ኣብ ዝሃብዎ ጋዜጣዊ መግለፂ ሕድሪ ኣቦታት፣ ኣዴታት፣ ኣሓትን ኣሕዋትን ከየዕበርና ብደሞምን ኣዕፅምቶምን፣ ፍልጠቶምን ክእለቶምን፣ ኣወፊዮም ኣብዚ ከቢድ መድረኽ ክንበፅሕ እታ ክብርቲ ህይወቶም መስዋእቲ ዝኸፈሉ ጀጋኑ ተጋደልቲ ትግራይን መራሕትን ብቀንዱ ክብርታት ህዝቢ ትግራይ ዝሽርሽሩ፣ ምስሊ ትግራይን ህዝቢ ትግራይን ዘፀልሙ እከይ ተግባራት ብስሙር ቅልፅምና ቦታ ከይረኽቡ ብምግባር ሰላምና ብምሕላው ከባቢና ብምፅራይን እቲ በዓል ክዝከር ይግባእ ኢሎም።
ሃለዋትን ድሕንነትን ህዝቢ ትግራይ ውሑስ ብምግባር፣ ሰላም፣ ዲሞክራስን ልምዓትን ዝረጋገፀላ ትግራይ ንምህናፅ ክቡር ህይወቶም ዝኸፈሉ ተጋደልትን ሃርበኛታትን ዝገደፉልና ሕድሪ ኣብ ሽትኡ ንምብፃሕ "ቃል ብተግባር" ከም እንልውጦ ብምርግጋፅ ክኸውን ከም ዘለዎ ኣይተ ሓዱሽ ገሊፆም።
ሕዚ ዘለናሉ ተስፋን ስግኣትን ዘለዎ ዝተሓላለኸ ንኡስ መድረኽ ብዓወት ንምስግጋር ሎሚ እውን ከም ትማሊ ሓፂናዊ ሓድነትና ብምጥንኻር ዝርአ ዘሎ ሰንፈላላት ብምቅላስ ኣብ ውሽጢ ዓድን ወፃእን ዘሎ ህዝብና ከም ወትሮ ተናቢቡ ውዕሊ ፕሪቶርያ ብሙሉእነት ክዕወት ግዳይ ጀኖሳይድ ዝኾነ ህዝቢ ትግራይ ፍትሒ ክረክብ ክንቃለስ ከም ዝግባእ ኣይተ ሓዱሽ ወሲኾም ኣብሪሆም።

ትግራይ
12 ሰነ 2015 ዓ.ም
መቐለ

ዑደት ኣምባሰዳር ሪፓብሊክ ቻይና ኣብ ትግራይ
----
ብኣምባሳደር ሪፐብሊክ ቻይና ኣብ ኢትዮጵያ ዥሆ ዥያን ዝምራሕ መንግስታዊ ሓለፍቲ እቲ ኢምባሲን ኣመራርሓ ዝተፈላለያ ኩባንያታት ቻይናን ዘካተተ ጉጅለ ልኡኽ መቐለ ኣትዩ።
ነቲ ጉጅለ ልኡኽ ኣብ ቤት ፅሕፈቶም ኣቀባብላ ዝገበሩ ፕረዚደንት ግዝያዊ ምምሕዳር ትግራይ ኣይተ ጌታቸው ረዳ፣ መንግስቲ ቻይና ኣብ ጎድኒ ህዝቢ ትግራይ ኮይኑ ስምምዕነት ፕሪቶርያ ንኽትግበር ዝገብሮ ዘሎ ፃዕሪ ብምምስጋን ቻይና ኣብ ዳግመ ህንፀት ትግራይ ግድኣ ከም እትፃወት ዘለዎም እምነቶም ገሊፆም።
ኩባንያታት ቻይና ናብ ስራሕቶም ክምለሱ ብኣና ወገን ዝከኣለና ክንገብር ኢና ዝበሉ ኣይተ ጌታቸው ረዳ መንግስቲ ኤርትራ ሕዝውን ካብ ዝተፈላለዩ ግዝኣት ትግራይ ከምዘይወፀን እዚ መፍትሒ ክረክብ ምስ መንግስቲ ኢትዮጵያ ንሰርሕ ኣለና ቻይና ድማ ኣብዚ ጉዳይ ብትኹረት ብምስራሕ ውዕሊ ፕሪቶርያ ብምልኡነት ክትግበር ንክትሰርሕ ፀዊዖም።
ከም ትግራይ ዳግመ ህንፀት ዘድልዮ ክልል ኣብ ኢትዮጵያ ከምዘየለ ዝገለፁ ኣይተ ጌታቸው ረዳ በዚ ደረጃ ቻይና ኣብ ትግራይ ደገፍ ንምግባር ዘሎ ምንቅስቃስ ፈላማይ ምኻኑን ኩባንያታት ቻይና ደጊሞም ኣብ ትግራይ ስራሕቶም ከቐፅሉ ብምፅዋዕ መንግስቲ ዝከኣሎ ኩሉ ድጋፍ ከምዝገብር ኣረጋጊፆም።
ውዕሊ ፕሪቶርያ ብሙሉእነት ንክትግበር ብፍላይ ተመዛበልቲ ትግራይ ናብ መረበቶም ክምለሱን ግዝኣት ትግራይ ወሪሩ ዘሎ መንግስቲ ኤርትራ መሬት ትግራይ ለቒቑ ክወፅእ ኣብ ዝግበር ፃዕሪ ቻይና ግድኣ ክተበርክት ድማ ፀዊዖም።
ኣምባሰደር ቻይና ኣብ ኢትዮጵያ ዥሆ ዥያን ኣምባሳደር ካብ ዝኾኑ ፈላማይ ዑደቶም ምዃኑ ብምግላፅ እዚ ዑደት ቻይና ኣብ ዳግመ ህንፀት ትግራይ ክተበርክቶ ትኽእል ነገር ንምርዳእ ዝሕግዝ እዩ ኢሎም።
ቻይና 8 ቢልዮን ዶላር ዝፅጋዕ ኢንቨስትመንት ኣብ ኢትዮጵያ ምንቅስቓስ ከም እትገብር ብምግላፅ ኣብ ዳግመ ህንፀትን ምርግጋፅ ሰላምን ኢትዮጵያን ብትኹረት ከምእትሰርሕ ድማ ኣረዲኦም።
ብፍላይ ቻይና ኣብ ዳግመ ህንፀት ትግራይ ግድኣ ከምእተበርክት ዝገለፁ እቶም ኣምባሳደር ነዚ ናብ ተግባር ዘሽርፍ ጉጅለ ናብ ትግራይ ኣብ ቀረባ እዋን ከምዝመፅእ ድማ ገሊፆም።
ኣብ ትግራይ ዘሎ ዕድል ኢንቨስትመንት ሰፊሕ ምዃኑ ኣብ ዑደት ኢንዳስትሪ ፓርክ ምግንዛብ ከምዝኸኣሉን ኩባንያታት ቻይና ነዚ ዕድል ክጥቀሙ ንምግባር ብትኹረት ክስራሕ እዩ ኢሎም።
እቲ ጉጅለ ኣብ ሽረን ኣክሱምን ዑደት ዝገበረ እንትኾን ኣብ ከተማ መቐለ ላጪ ዝርከብ ቤት ትምህርቲ ድጋፍ ክገብር እዩ።
#ትግራይ ቴሌቪዥን

12 ሰነ 2015
መቐለ

ህፃናት ናብ መእዲ ትምህርቲ እምበር ናብ ልመና ክዋፈሩ ከም ዘይግብኦም ተሓቢሩ
ኣብ ድሕነት ህንፀት ወለዶ ትግራይ ዝጠመተ "ምጥፋእ ልመና ንስራሕ ፈጣራይ ወለዶ ትግራይ "ብዝብል መሪሕ ሓሳብ ኣብ ከተማ መቐለ ብምትሕብባር ሓረግ ተጋሩ ሚድያን ኮምኒኬሽንን ስማርት ኤጅ ኤሌክትሮ መካኒካልን ኣብ ዝተሳለጠ ዘተ ማሕበረሰብ፣ ቁፅሮም ዘይንዓቕ ህፃናትን መናእሰይን ልመና ከም ሓደ ዓውደ ስራሕ ብምቑፃር ኣብ ልመና ተዋፊሮም ከም ዘለውን ልመና ዝለመደ ወለዶ ድማ ንፅባሕ ሓደጋ ከምዝኾነን ህፃናት ናብ መእዲ ትምህርቲ እምበር ናብ ልመና ክዋፈሩ ከም ዘይግብኦም ዋና ኣካያዲ ስራሕ ሓረግ ተጋሩ ሚድያን ኮምኒኬሽንን ደራስን ጋዜጠኛን ተስፋይ ፀጋይ ሓቢሮም፡፡
እቲ ዝተሳለለጠ ዘተ ማሕበረሰብ፣ ልመና ምጥፋእ ግደ ኹሉ ማሕበረሰብ ብምዃኑ፣ ተዛቲኻ ኣብ ልመና ዝተዋፈሩ ህፃናት ናብ ንቡር ህይወቶም ንምምላስን ድሕንነቶም ንምሕላውን ዝዓለመ ከምዝኾነ እውን ኣይተ ተስፋይ ወሲኾም ኣብሪሆም፡፡
ካብ ተሳተፍትን ዕዱማት ኣጋይሽን ኣመሓዳሪ ገዳም ኣሲራ መቲራ ደቂቀ እስቲፋኖስ ኣባ ገብረመድህን ገብረገርግስን ኣባ ጥዑም በርሀን ብወገኖም፣ ልመና ብሃይማኖት እውን እንትኾነ፣ ንነዳያን፣ሰሪሖም ክበልዑ ንዘይኽእሉን ወገናት እዩ ምትካው ዝፍቀድ ምስበሉ፣ሕዚ ዝረእ ዘሎ ልመና ግን ንህንፀት ወለዶ ትግራይ ሓደጋ ስለዝኾነ ብኣግኡ መፍትሒ ከነምፃኣሉ እዩ ዘለና ይብሉ።
ብምዃኑ ድማ ከም መራሕቲ ሃይማኖት ንማሕበረሰብና፣ ሃይማኖታዊ ትምህርቲ ብምሃብ ግደና ክንዋፃእ ግቡእና እዩ ዝበሉ እቶም መራሕቲ ሃይማኖት፣ጥንታውያን ወለዶታት ትግራይ ርሂፆም ናይ ምብላዕ ባህሊ እምበር ለሚንኻ ምብላዕ ባህሊ ከምዘይነበሮም፣ልመና መለለይ ትግራዋይ ከምዘይኾነ ብምሕባር፣ ማሕበረሰብ ድማ ዝልምን ኹሉ ምትኻው ዘይኾነስ ዝትከውን ዘይትከውን ሰብ ብምፍላይ ክሕግዝ ከምዝግባእ ኣዘኻኺሮም፡፡
ኣብቲ ዝተሳለጠ ዘተ ማሕበረሰብ ኣብ ዙርያ ልመና መሰረት ጌይሮም መፅናዕታዊ ፅሑፍ ዘቕረቡ ምሁራን ዩኒቨርስቲ መቐለ ብወገኖም ፣ልመና ንምውጋድ ብቐንዱ ትካላዊ ዝኾነ መስርሕ ከምዘድልዮ ሓቢሮም።

12 ሰነ 2015 ዓ.ም
መቐለ

ዝኽሪ ሰማእታት ኣብ ከተማ ሓውዜን
መበል 35 ዓመት መዓልቲ ሰማእታት ትግራይ ሎሚ 11 ሰነ 2015 ዓ.ም ኣብ ከተማ ሓውዜን ይኽበር ኣሎ።
ኣብቲ በዓል ፕረዚደንት ግዝያዊ ምምሕዳር ትግራይ ኣይተ ጌታቸው ረዳን ኣቦ ወንበር ውድብ ህወሓት ዶ.ር ደብረፅዮን ገ/ሚካኤልን ተረኺቦም።
እቲ በዓል "ሕድሪ ሰማእታትና ንመድረኻዊ ዕማማትና፣ ዝኽሪ ሰማእታትና ንዘላቒ ሰላም፣ ንሕውየትን ፍትሕን" ብዝብሉ መሪሕ ሓሳባት ተፀምቢሉ እዩ ብክብ ዝበለ ኣገባብ ዝበዓል ዘሎ።
ቤት ፅሕፈትጉዳያት ኮሙዩኒኬሽን
11 ሰነ 2015 ዓ.ም
መቐለ

ወፍሪ ኣሉላ ኣባነጋን መዓልቲ ሰማእታትን ኣብ ሸውዓተ ሕጉም ተኸቢሩ
"ባህግናን ድሌትናን ኩሉ ሰላም እዩ" ብዝብል ወፍሪ ኣሉላ ኣባነጋን መዓልቲ ሰማእታትን 09 ሰነ 2015 ዓ.ም ኣብ ወረዳ ኣበርገለ የጭላ፣ጣብያ ጌራ ኣብ እትርከብ መስተንክራዊ ስርሒት ዝተፈፀመላ ቁሸት ሸውዓተ ሕጉም ተኸቢሩ ውዒሉ።
ወፍሪ ኣሉላ ኣባነጋን መዓልቲ ሰማእታትን እንትነኽብር ምእንተ ሰላም ኢና፣ ውግእ ከምዘየዋፅእ ኩሉ ውግእ ዝፈልጥ ኣካል ክርዳእ ይግበእ፣ ዝገጥሙና ዕንቅፋታት ብረት ብምልዓል ዘይኮነስ ብውሕሉል ዲፕሎማስያውን ፖለቲካውን መርገፅታት ብምሓዝ ክፍትሑ ይግባእ ክብል ተጋዳላይ ጀነራል ዮውሃንስ ወልደጊዮርግስ (መዲድ) ይገልፅ።
ምእንተ ሰላም ዝተኸፈለ ዋጋ ቀሊል ኣይኮነን፤ ኣብቲ ዝሓለፈ ውግእ ንህዝቢ ትግራይ ዝሓደገልና ስብራት ከቢድ እዩ።
ከምቲ ኣብ ውግእ ኩሉ ነገር ተሓባቢርና ሓደ ብምዃን ሓድነትና ኣስጢምና ዝሓለፍናዮ ሕዚ እውን ሓድነትና ኣስጢምና ስነ-ልበነኦም ዝተሰበረ ህፃውንቲ ንምሕዋይ፣ ናብ መኣዲ ትምህርቲ ንምምላስን ዝዓነዋ ኣብያተ ትምህርቲ ይኹን ካልኦት ትካላት ንምህናፅን ኩሉ ትግራዋይ ካብ ዝፅዕሮ ንላዕሊ ክሰርሕ ይግባእ ክብል ተጋደላይ ዮውሃንስ ወሲኹ ገሊፁ።
ተምሃሮና ንሰለስተ ኣርባዕተ ዓመታት ከይተምሃሩ ፀኒሖም ጥራሕ ዘይኮነስ ካብ ዝዘንብ ዝነበረ መዳፍዕን ዝተፈላለዩ ተኹሲ ፀላኢ፣ ክሃድሙን ክኽወሉን ንክብሉ ተንገላቲዖም፣ ስነ-ልበነኦም ተጎዲኦምን እዮም ዝበለ ተጋዳላይ ዮውሃንስ፣ እቲ ዝፈረሰ ኣብያተ ትምህርትን ትካልን፣ ጥራሕ ኣይኮንናን ክነሕዊ፣ ከምቲ ኣብ ዝሓለፈ ውግእ ዝተገበረ ምትሕንናቕን ዝኸፈልናዮ መስዋእትን ዘይክኸውን ይኽእል እዩ፤ ሰብ ካብ ዝፅዕሮ ንላዕሊ ግና ክንፅዕር ክንግደድ ኢና ኢሉ።
ተጋደላይ ጀነራል ማሾ በየነ ብግድኡ፣ኣብ ትግራይ ዝተኻየደ ኩናት ብዙሕ ዕንወት ኣጋጢሙ እዩ።
እቲ ዘጋጠመ ዕንወት ከምቲ ጠንኪርና ዝተቓለስናዮ ጠንኪርና ብሕብረት ክንፈትሖ ክንረባረብ ዘኽእለና ሃዋህው ሰላም ኣሎ።
ብኩለመዳይ ስራሕቲ ሕውየት፣በቢዓቕምና ብምድግጋፍ ዝግበር ስለዝኾነ ሎሚ ናብ ሸውዓተ ሕጉም ክንመፅእ ከለና ኣብዚ ጣብያ ንዝመሃሩ ተምሃሮ ብር 189 ሽሕን 372 ዝተገዝኣ 4278 ደፍተር፣ 1426 ቢሮን ንሓደ ተምሃራይ ሰለስተ ደፍተርን ሓደ ቢሮን ክበፅሕ ይኽእል ብዝብል ንክፍሊ ትምህርቲ ኣበርኪትና ኣለና።
ኣብ ትግራይ ዝተኻየደ ኩናት ኣብ ወረዳ ኣበርገለ የጭላን ከባቢኡን ቃላት ክገልፅዎ ዘይኽእሉ ከቢድ ዕንወት ተፈፂሙ እዩ ዝበሉ ዋና ኣማሓዳሪ ኣበርገለ የጭላ ተጋዳላይ ሓጎስ ሃደራ ብሸነኾም፣ ነቲ ኣብ ልዕሊ ህዝቢ እቲ ከባቢ ካብ ህይወት ክሳብ ንብረት ዝበፅሐ ጉድኣት ንምሕዋይ ዳግመ ህንፀት ተወለድትን ፈተውትን ወሳኒ እዩ እሞ ኣሰርኩም ክተዕርፉ ይግባእ ይብሉ።
ህዝቢ ትግራይ ካብ ጥንቲ ጥቅምቲ ደላዪ ሰላም ብምዃኑ ሕዚ እውን ኣብ ሰላም ዓሲሉን ፀኒዑን ንምርብራብ እታ መንገዲ ሒዙ ይጓዓዝሎ ዝበሎ እቶም ኣመሓዳሪ፣ኣብዚ በዓል እውን ነቲ ዝሓለፈ ከይርሳዕን ከይድገምን ኢልና እነኽብሮ ዘለና እንትኾን ብቐንዱ ድማ፣ ተጀሚሩ ዘሎ ሰላም ብሙሉእነት ንምርግጋፅ ኩሉ አእጃሙ ከወፊ ብምግባር እተን ሰላም ተጠቒምና እንረኽበን ዘለና ጅማሮታት እናተበራኸታ ክኸዳን መገዲ ሰላም ከይኹለፍን ኣበርቲዕና ክንቃለስ ግቡእ ኩላትና እዩ ኢሎም።
ነበርቲ እታ ወረዳ ቀሺ ብርሃኑ ገብራይን ወ/ሮ ለምለም ገ/ፃዲቕን ብወገኖም፣ ኣብ ከባቢኦም ከቢድ ዕንወት ከምዝተፈፀመ ምስገለፁ፣ ኩሉ ሓሊፉ ሰላም መፂኡ ኣሎ።
ስለዙይ ሰላም ተጠቒምና ዝዓነወ ንብረት ክትካእን ዘጥፍአ ክሕተትን፣ ኣብ ሕውየት ስነልቦና ህዝብና እውን ዓብይ ስራሕ ክስራሕን ወዓል ሕደር ዘይብሉ ዳግመ ህንፀት ትግራይ ድማ ክካየድን ብምፅዓር ድሌትናን ባህግናን ንምምላእ ኣብ ትሕቲ ፅላል ሰላም ኮይንና ክንቃለስ ኣለና ክብሉ ገሊፆም።

11 ሰነ 2015 ዓ.ም
መቐለ

በዓል መዚ ልምዓት እቶት ትግራይ ክልላዊ መድረኽ የሳልጥ ኣሎ
በዓል መዚ ልምዓት እቶት ትግራይ ኣብ ህልዊ ኩነታት ምሕደራ ግብሪ ፣ዳግመ ህንፀት ቑጠባዊ ዓቕምን ሕውየትን ትግራይ ኣመልኪቱ "ግብሪ ንሕውየት ዳግመ ህንፀትን ትግራይ!
" ብዝብል መሪሕ ሓሳብ ክልላዊ መድረኽ የሳልጥ ኣሎ።
ኣብዚ መድረኽ መኽፈቲ ዘረባ ዘስምዑ ሓላፊ በዓል መዚ ልምዓት እቶት ኣይተ ክብሮም ፍስሃየ ከምዝበልዎ፣ በቲ ኣብ ትግራይ ዝተፈፀመ ወራር ኣብ ሂወት፣ንብረትን ሃፍትን ኸፈልቲ ግብሪ ከቢድ ዕንወት በፂሑ እዩ።
መንግስታዊ፣ ዘይመንግስታውን ትካላት ውልቀን ዓንዮምን ፈሪሶምን እዮም ዝበሉ እቶም ሓላፊ፣ ትግራይ ንምሕዋይ በጀትን ግብርን ወሳኒ ስለዝኾነ ኩሉ ውሽጣዊ ዓቕምና ኣጠናኺርና ካብ 01 ሓምለ 2015 ዓ.ም ናብ ስሩዕ ምኽፋል ግብሪ ክኣቲ ኣለና ክብሉ ወሲኾም ገሊፆም።
ኣብቲ መድረኽ ዝተሳተፉ ኣይተ ካሕሱ ልበሎን ኣይተ አታኽልቲ ግርማይን ስርዓት ግብርን እቶትን ናብ ንቡር ንምምላስ ብዝተወሃበና ኣንፈት ምስ ነጋዶ ብምርድዳእን ትልሚ ብምዉፃእን ነጋዳይ ዘለዎ ብርኪ ተፃርዩ ግቡእ ግብሪ ክኸፍል ክንሰርሕ ኢና ክብሉ ገሊፆም።
ኣብቲ መድረኽ ላዕለዎት ኣመራርሓ ክልል፣ ኣመሓደርቲ ዞባታትን ወረዳታትን፣ ሓለፍቲ ቤት ፅሕፈት እቶት ወረዳታትን ኣባላት ማኔጅመንትን፣ ሓለፍቲ ፋይናንስ ወረዳታት፣ ሓለፍትን ኣመራርሓን ክልል፣ ቻምበርን ንግዲ ዘፈር ከተማ መቐለን መድረግቲ አካላትን ተሳቲፎም እዮም።

10 ሰነ 2015 ዓ.ም
መቐለ

ኣብ ወረዳ ፅራእ ወምበርታ ኣብ ምሕዋይ ደኒ ዘተባብዕ ስራሕ ይስራሕ ኣሎ
ኣብ ትግራይ ዝተኻየደ ትሉምን ቅሉዕን ጀኖሳይዳዊ ኲናት ህዝቢ ኣብ ልዕሊ ምብልዑ ሃፍቲ ተፈጥሮ እውን ኣዝዩ ብዘሕዝን ኩነታት ሰፍ ዘይብል ብርሰት ክበፅሕ ገይሩ እዩ።
ብምዃኑ ስራሕቲ ዳግመ ሕውየት ብምክያድ ነቲ ዝባደመ ሃፍቲ ተፈጥሮ ናብ ንቡር ንምምላስ ዝተፈላለዩ ስራሕቲ ክካየዱ ግቡእ እዩ።
ካብዚ ብምብጋስ እዩ ኣብ ወረዳ ፅራእ ወምበርታ ኣብ ሓሙሽተ ጣብያታት፣ ሰለስተ ቁሸት መፋስሳት ሓለዋ እናተኻየደ ዝርከብ።
ኣብዚ ክራማት እውን ልዕሊ 650 ሽሕ ፈልሲ ንምትካል መደብ ተታሒዙ ተኸላ ፈልሲ ተጀሚሩን ብቐፃሊ ክትከል እናተገበረን ኣካል ምሕዋይ ደኒ ዝኾነ ክንክን ክግበረሉ እውን ሰፋሕቲ ስራሕቲ ይካየዱ ኣለዉ ከም ሓበሬታ ምክትል ዘፈር ቁጠባን መተሓባበሪ ሃፍቲ ተፈጥሮን ውሕስና መግብን እቲ ወረዳ ኣይተ ገ/እግዚኣብሄር ገ/ስላሴ።
ኣብቲ ወረዳ ንደኒ ዴስኣ ሓዊሱ ልዕሊ 120 ሽሕ ሄክታር እውን ሓላዊ ተቖፂሩሉ እናተሰርሐ ይርከብ ዝበሉ እቶም መተሓባበሪ፣ ይኹን እምበር እዙይ እኹል ብዘይምዃኑ ሕብረተሰብ እቲ ከባቢ ቅድም ኢሉ ደኒ ዴስኣ ናተይ እዩ ኢሉ ይሕልዎን ይሕብሕቦን ከምዝነበረ ሕዚ እውን በዚ መንገዲ ንምኻድ ምስ ሕብረተሰብ ብምርድዳእ ብርሰት ንምውጋድ እናተሰርሐ እንትኾን ኣብ ብርሰት ዝተዋፈረ እንታይ ንግበር?
ዝብል ሓበራዊ ሓሳብ ብምልዓልን ብምዝታይን ብቤት ምኽሪ ስሪት ፀዲቑ ኣብ ብርሰት ዝተዋፈረ፣ መምሀሪ ስጉምቲ ከም ዝውሰደሉ ምስ ሕብረተሰብ ብምትእምማን እናተሰርሐሉ እዩ ኢሎም።
መፍረያይነት ዞባ ማእኸል
-------
ኣብ ዞባ ማእኸል ትግራይ ሎሚ ዘበን ልዕሊ 197 ሽሕ ሄክታር መሬት ብዘራእቲ ንምሽፋን ዝተዋደደ ምንቅስቓስ ይግበር ከምዘሎን ዛጊድ እውን ኣስታት 44 ሽሕ ሄክታር መሬት ብዘራእቲ ከምዝተሸፈነ ምምሕዳር እቲ ዞባ ኣፍሊጡ፡፡ 
ላዕለዋይ ክኢላ ስነ-ዘራእትን ልሙዕነትን ሓመድን ኣይተ ሃይለሚካኤል ሓዱሽ ከምዝበልዎ ኣብ ዘበነ ምህርቲ 2015/16 ኣብቲ ዞባ ዝሓሸ እቶት ንምርካብን ሓረስታይና ካብ ተፀባይነት ክላቐቕ ንምግባርን ዝተትሓዘ ትልሚ ንምዕዋት ኣብ 20 ወረዳታት እቲ ዞባ ኣብ ዝርከባ 200 ጣብያታት ዝተዋደደ ስራሕቲ ሕርሻ ይካየድ ኣሎ ኢሎም፡፡ 
ሓረስታይ እቲ ዞባ ብሰንኪ ጀኖሳይዳዊ ኲናት ዝበፅሖ ዕንወት ቁጠብኡ ተሃስዩ ናውቲ ሕርሽኡ ዓንዩ ኣብ ከቢድ ቁጠባዊ ፀገም ከምዝርከብ ዝገለፁ እቶም ክኢላ ነዚ ንምሕጋዝ ብትራክተር ዝተሓገዘ ደገፍ ማሕረስ ኣብ ወረዳታት ታሕታይ ማይጨው ፤ዓድዋን ላዕላይ ማይጨውን ይካየድ ከምዘሎ እውን ተዛሪቦም፡፡ 
ሎሚ ዘበን ኣብቲ ዞባ ልዕሊ 257 ሽሕ ኩንታል ዘበናዊ ድኹዕን ልዕሊ 7 ሽሕን 600 ኩንታል ምሩፅ ዘርእን ከምዘድሊ ዝሓበሩ ኣይተ ሃይለሚካኤል ዛጊድ ልዕሊ 6 ሽሕን 500 ኩንታል ዘበናዊ ድኹዕን ልዕሊ ሓደ ሽሕ ኩንታል ምሩፅ ዘርእን ጥራሕ ኣብ ኢድ ሓረስታይ ከምዝበፅሐ ኣረዲኦም።
@ትግራይ ቴሌቪዥን

ፕሬዚዳንት ግዝያዊ ምምሕዳር ትግራይ ጌታቸው ረዳ ምስ ኣምባሳደር ጀርመን ኣብ ኢትዮጵያ ስቲቨን ኣወየር ዘትዩም።
ፕሬዚዳንት ግዝያዊ ምምሕዳር ትግራይ ጌታቸው ረዳ ንኣምባሳደር ጀርመን ኣብ ኢትዮጵያ ስቲቨን ኣውየር ኣብ ቤት ፅሕፈቶም ተቐቢሎም ኣብ ክልላዊ፣ ሃገራውን ዞባውን ጉዳያት ከም ዝዘተዩ ሓቢሮም።
ብፍላይ ድማ ኣብ ከይዲ ኣተገባብራ ውዕሊ ሰላም ፕሪቶርያ ዘለው ማሕለኻታት፣ ህልዉ ኩነታት ኣብ ማእኸላት መዕቖቢ ዝርከቡ ተመዛበልቲ ትግራይ፣ ጉዳይ ሰብኣዊ ሓገዝን ተሓታትነትን ዘለው ብድሆታትን ካብቶም ብትኹረት ዝተዘተየሎም ዛዕባታት ከም ዝኾኑ ፕሬዚዳንት ጌታቸው ረዳ ኣብ ገፅ ትዊተሮም ኣብ ዝወዝዕዎ ሓበሬታ ኣመላኺቶም ገሊፆም።
@ትግራይ ቴሌቭዥን

ኣብ ወረዳ ፅራእ ወንበርታ ፀባን ውፅኢት ፀባን ዝበለፀ ንምምሕያሽ ይስራሕ ከምዘሎ ተሓቢሩ
ኣብ ወረዳ ፅራእ ወንበርታ ክኢላ ሃፍቲ እንስሳ ኣይተ ፀጋዝኣብ ገ/እግዚኣብሄር ከምዝበሉዎ፣ ኣብቲ ወረዳ ፀባን ውፅኢት ፀባን ካብቲ ሕዚ ዘለዎ ዝበለፀ ንምምሕያሽ ይስራሕ ኣሎ።
ብፍላይ እኹል ቀለብ እንስሳን መድሓኒትን ዘይምህላው፣ ክትትል ሰብ ሞያ ምንኣስን ካልኦት ፀገማትን ቀንዲ ፀገማት ነቲ ፀባን ውፅኢት ፀባን ከይመሓየሽ ዝገብሩ ስለዝኾኑ ነዚኦም ዝፈትሕ ስራሕ ብዕቱብ ምስራሕ ከምዘድሊ ተረዲእና ከም ወረዳ ንንቀሳቐስ ኣለና ኢሎም።
ኣብ ወረዳ ፅራእ ወንበርታ ከተማ ኣጉላዕ ክኢላ ሃፍቲ እንስሳ ወይዘሮ ፋጡማ ስዒድ ብወገነን፣ ኣብቲ ከተማ ኣርባዕተ ማሕበራት ከምዘለዋን ኣብተን ማሕበራት ዝተወደቡ 35 ደቂ ኣንስትዮ ዝርከበኦም 91 ወገናት ተጠቀምቲ ይኾኑ ከምዘለዉ ገሊፀን።
ካብተን ኣብቲ ከተማ ዝርከባ 850 ሆለስተይን ፍሬዥያን ዝበሃላ ዓሌት ፀባ ኣላሕም እተን 480 ተሓለብቲ ከምዝኾና ወሲኸን ዝገለፃ እተን ክኢላ፣ ከም ከተማ ኣብተን ሕዚ ዘለዋ ኣላሕም ጥራሕ እንተይተሓፀርና፣ እናዳቐልና ክራባሓ ብምግባር ፀባን ውፅኢት ፀባን ዝበለፀ ምምሕያሽ ይከኣል እዩ ኢለን።
እተን ኣላሕም ዝህበኦ ፀባን ውፅኢት ፀባን ንምምሕያሽ እውን 13.5 ሄክታር መሬት ኣልፋ ኣልፋ ዝበሃል ቀለብ ይለምዕ ከምዘሎ ዝጠቐሳ ወይዘሮ ፋጡማ፣ ቀረብ ፀባ ብዝምልከት ቅድሚ እቲ ቅሉዕን ትሉምን ኲናት ኣስታት 2ሽሕ ሊትሮ ፀባ ናብ መቐለ ይቐርብ ምንባሩ፣ ሕዚ ከባቢ 1 ሽሕ ሊትሮ ፀባ ይለኣኽ ከምዘሎን እቲ ዝተረፈ ብርግኦን ዓውሶን መልክዕ ኣብቲ ከባቢ ኣብ ረብሓ ይውዕል ከምዘሎን ወይዘሮ ፋጢማ ሓቢረን።
ስለዚ ነቶም ዘጋጥሙ ፀገማት እናፈታሕና እቶም ወገናት ዝያዳ ተረባሕቲ ንምግባር ንሰርሕ ኣለና ዝበላ እተን ክኢላ ሃፍቲ እንስሳ፣ ብትኽክል እንተሰሪሕና ድማ ከባቢ 80 ሚኢታዊ ውፅኢታውነት እቶም ሓረስቶት ዝረጋገፀሉ ዕድል ከምዘሎ ኣረዲአን።
ኣብ ከተማ ኣጉላዕ ተጠቀምቲ ዝተመሓየሻ ዓሌት እንስሳ ዝኾኑ መምህር ገ/መድህን ተስፋይን ወ/ሮ ሙሉ ሙሩፅን ቅድሚ ኲናት ዝሐሸ ምህርቲ ይረኽቡ እኳ እንተነበሩ በቲ ዘጋጠመ ዘይንቡርን ግፍዓዊ ኩነታትን ሞት እንስሳን ካልኦት ፀገማትን ከም ዘጋጠሞምን ኣብ ፀገም ከም ዝርከቡን ሓቢሮም።
እቶም ወገናት በተን ዝተረፋ ኣላሕም ኣቢሎም ንባዕሎም ተረባሕቲ ኮይኖም ንከባቢኦም ተጠቃሚ ምህርቲ ፀባ ንምግባር ይሰርሑ ከምዘለዉ ዝገለፁ እንትኾን፣ግና ፀባ ከይተበላሸወ ዝፀንሐሉ ከም ፍርጅን ካልእ ውፅኢት ቴክኖሎጅን እንተደኣረኺብና፣ ምትእስሳር ዕዳጋ እንተደኣተፈጢሩልና፣ ቀረብ መጓዓዝያ እንተደኣ ተመቻችዩልናን ቀረብ መድሓኒት እንስሳ እንተደኣረኺብናን ግና ፀገማትና ክቃለሉ ስለዝኽእሉ ዝምልከቶ ኩሉ ክተሓባበረና ንፅውዕ ኢሎም።
ብዘይካዚ ኣብ መፅናዕቲ ዝተመስረተን ትርጉም ዘለዎን ደገፍ እንተደኣረኺብና ዝያዳ ተረባሕቲ ክንኸውንን ፀባን ውፅኢት ፀባን ብዝበለፀ ንምምሕያሽ ስለንኽእል መንግስታውን ዘይመንግስታውን ኣካላት ቆላሕታ ንክገብሩልና ወሲኽና ንፅውዕ ኢሎም።
ዝትካእ ደም ብምልጋስ ዘይትካእ ህይወት ነድሕን!!
"ዝትካእ ደም ብምልጋስ ዘይትካእ ህይወት ነድሕን" ብዝብል መሪሕ ሓሳብ ብምትሕብባር ቢሮ ጥዕና ትግራይ፣ ባንኪ ደምን ፕሮዳክሽን ፊልሚ ኦቴሎን፣ 07 ሰነ 2015 ዓ.ም መዓልቲ ለገስቲ ደም ኣብ ከተማ መቐለ ክካየድ እዩ።
ኣብ ቢሮ ጥዕና መተሓባበሪ ሃንደበታዊ ሕክምና ዶ/ር ኣቤነዘር እፀድንግል ንጋዜጠኛታት ኣብ ዝሃቡዎ መብርሂ ከምዝበልዎ፣ ሓድሓደ ውህብቶታት ብገንዘብ ዝርከቡ እንትኾኑ ከም ደም ዝኣመሰሉ ግና ብገንዘብ ዘይኮነስ ብውህብቶ እዮም ዝርከቡ፤ ኩሉ ጊዜ ድማ ንለገስቲ ደም ሕጉሳት ዝገብር እዩ ዝበሉ ዶ/ር ኣቤነዘር፣ ቀዋሚ ደም ለጋሲ ካብ ሰለስተ ክሳብ ኣርባዕተ ሰባት ናይ ምድሓን ዕድል እንትህልዎ ብወፍሪ ዝግበር ልገሳ ደም ግን ንሓደ ሰብ እዩ ኢሎም።
መካየዲ ስራሕ ፕሮዳክሽን ፊልሚ ኦቴሎ ኣይተ ሳምሶን ኣብርሃ ብግደኦም፣ ኣብ ትግራይ ዝተማለአ ግልጋሎት ሕክምና ንምሃብን ብሰንኪ ስእነት ደም ሂወቶም ንሓደጋ ዝተሳጥሑ ወገናትና ንምድሓን፣ 07 ሰነ 2015 ዓ.ም ኣብ ሮማናት ኣደባባይ ካብ ሰዓት 2:00 ንጉሆ ጀሚሩ ኣብ ዝግበር ልገሳ ደም፣ ደም ንምልጋስ ዘኽእል ረቋሒታት ዘማልእ ኩሉ፣ ደም ንክልግስ ፃውዒት ኣቕሪቦም።
ደም ንምልጋስ ክማልኡ ዝግበኦም ረቛሒታት ድማ፣ ምህላው ሙሉእ ሰናይ ድሌትን ልዕሊ 45 ኪሎ ግራም ክብደትን፣ ብደም ክመሓላለፉ ካብ ዝኽእሉ ሕማማት ናፃ ምዃን፣ ሕዱር ሕማም ዘይምህላውን ደም ካብ ዝልገስ ልዕሊ ሰለስተ ወርሒ ምግባርን ከምዝኾኑ ንምፍላጥ ተኻኢሉ ኣሎ።
ወፍሪ ተኸላ ፈልስታት 2015 ዓ/ም ብብርኪ ትግራይ ኣብ ወረዳ ኣፅቢ ወምበርታ ብዕሊ ተጀሚሩ
እቲ ብምትሕብባር ቢሮ ሕርሻን ሃፍቲ ተፈጥሮን ፎረስት ዝተብሃለ ፕሮጀክትን ዝሳለጥ ዘሎ ወፍሪ ተኸላ ፈልሲ ህዝብን ምምሕዳርን ወረዳ ኣፅቢ ድማ ብልዑል ተበግሶ ጀሚሮምዎ ኣለዉ።
ወፍሪ ተኸላ ፈልሲ እዚ ክረምቲ ኣብ ኩሉ ከባብታት ትግራይ ብስፍሓት ንምትግባር ምስ ሕብረተሰብን ሰብ ሞያን ኣብ ምርድዳእ ዝተመስረተ ምንቅስቓስ ይገብር ምህላዉ ድማ ቢሮ ሕርሻን ሃፍቲ ተፈጥሮን ኣፍሊጡ ኣሎ።
@ድወት
ብምምሕዳር ከተማ አዲስ ኣበባ ሙሉእ ወፃኢኡ ዝሽፈን ፍሉይ ካልኣይ ብርኪ ቤት ትምህርቲ ኣብ መንደር ሚዘር- መቐለ ንኽህነፅ እምነ ኩርናዕ ተነቢሩ

ብፕሬዝደንት ጌታቸው ረዳ ዝተመርሐ ልኡኽ ግዝያዊ ምምሕዳር ትግራይ ባህርዳር ኣትዩ።
ፕሬዝደንት ክልል ኣምሓራ ዶ/ር ይልቃል ከፋለን ላዕለዎት ሓለፍትን እንትቕበልምዎ
ኣብ ወረዳ ፅራእ ወምበርታ ብክልተ ዓበይቲ ግድባት 2 ሽሕ ሄክታር መሬት ብመስኖ ይለምዕ ኣሎ 
ክልተ ዓበይቲ ግድባት ብምጥቃም 2 ሽሕ ሄክታር መሬት እናለምዐ ናብ ዝርከብ ስራሕቲ መስኖ ዞባ ምብራቕ፣ወረዳ ፅራእ ወምበር ኣመራርሓን ሰራሕተኛታትን ቤት ፅሕፈት ጉዳያት ኮሙኒኬሽን ትግራይ 03 ሰነ/2015 ዓ/ም ዑደት ኣካይዶም።
ኣመራርሓን ሰራሕተኛታትን እቲ ትካል ዑደት፣ ከካይዱ ዝተገበረ፣ ሓረስታይ ትግራይ ኣብ ብዙሕ ፈተና ኮይኑ ብዙሓት ፀገማት ተፃዊሩ ሕርሽኡ ኣብ ምልማዕ ስለዝርከብ ካብቲ ሓረስታይ ተሞክሮ ብምውሳድ ውፅኢታዊ ስራሕ ንምስራሕ ዝዓለመ ከም ዝኾነ ሓላፊ ቤት ፅሕፈት ጉዳያት ኮሙኒኬሽን ትግራይ ኣይተ ረዳኢ ሓለፎም ገሊፆም።
ኣብ ወረዳ ፅራእ ወምበርታ ምክትል ዘፈር ቁጠባን መተሓባበሪ ሃፍቲ ተፈጥሮን መግቢ ውሕስናን ኣይተ ገ/እግዚኣብሄር ገ/ስላሴ ከምዝበልዎ፣ ኣብቲ ወረዳ ኣብ ክልተ ዓበይቲ ግድባት 2 ሽሕ ሄክታር መሬት መስኖ በቢክላስተሩ ወዲብና ኣብ ጎኒ ሓረስተይ ብምዃን እናልማዕና ኢና ይብሉ።
ኮይኑ ግና በቲ ዝተፈጠረ ኩነታት ከም ወረዳ ሕርሻ 118 ዝነበረ ሓይሊ ሰብ ብዝተፈላለየ ምኽንያት ናብ 34 ክወርድ ኪኢሉ እዩ ዝበሉ ኣይተ ገ/እግዚብኣብሄር፣ እቲ ሓረስቶት ብዛዕባ መስኖ ይኹን ካልኦት ስራሕቲ እኹል ደገፍ ከይተገበረሎም ባዕሎም እናተኸራኸሩ ስራሕቲ መስኖ እናልመዑ ፀኒሖም እዮም ኢሎም።
ነቶም ሓረስቶት ኣድላይ ዘበለ እታወታት እንተድኣ ቀሪቡሎምን ብሰብ ሞያ ሓገዝ እንተተገይሩሎምን ብዙሕ ከልምዑ ስለዝኽእሉ ኣብ ቀፃሊ ብዝተኽኣለ መልክዑ ደገፍ ንምግባር ድልዋት ኢና ክብሉ ኣይተ ገ/እግዚብኣብሄር ሓቢሮም።
ሓረስቶት ወረዳ ፅራእ ወምበርታ ስራሕቲ መስኖ ውፅኢታዊ ንምግባር ኣብ ምስራሕ ዋላኳ ይሃልዉ እንበር፣ ምሩፅ ዘርኢ፣ መዳበርያ፣ ፀረ-ባልዕ ኬሚካል፣ መሬቶም ንፍግረ መሬት ስለዝተቓለዐ ጋቢዮን፣ ትራክተር ኢሉ እውን፣ ደገፍ ሰብ ሞያን ምትእስሳር ዕዳጋን ክግበረሎም ሓረስቶት ቀሺ ሓጋዚ መረሳን ኣይተ ሃፍቱ ተጠምቀን ተዛሪቦም።
ኣብ ኢድ ወረርቲ ሓይልታት ዝርከቡ ሕገ-መንግስታዊ ግዝኣታት ትግራይ ኣብ ሓፂር ግዜ ናብ ኢድ ምምሕዳር ትግራይ ክኣቱ ብዕቱብ ንሰርሕ ኣሎና- ምክትል ፕሬዚዳንት ግዝያዊ ምምሕዳር ትግራይ ሌተናል ጀነራል ፃድቃን ገ/ትንሳኤ፣ ኣብ ስነ-ስርዓት መኽፈቲ ብምትሕብባር ቴሌቪዥን ትግራይን ትካል SUCCESSን ኣብ ምህዞን ፈጠራን ሳይንስ ኣድሂቡ ዝቐርብ መደብ ''መዳይብ''፣ካብ ዝበልዎ

መበል 32 ዓመት በዓል 20 ጉንበት ብዝምልከት ዝወፀ መግለፂ ግዝያዊ ምምሕዳር ትግራይ 
ዕድላት ውዕሊ ፕሪቶሪያ ፀንቂቕና ብምጥቃም ረብሓ ህዝብና ንምርግጋፅ ክንረባረብ ኢና!
በዓል 20 ጉንበት ውፅኢት ቃልስን መስዋእትን ህዝቢ ትግራይ እያ፤ በዚ ድማ ኣብ ልብን እምነትን ትግራይ በሪኽ ስፍራ ኣለዋ።
ህዝቢ ትግራይ ንዘበናት ተዳዕኒንዎ ዝነበረ ድርብ ጭቆናን ወፅዓን 20 ጉንበት 1983 ዓ.ም ካብ እንግድዓኡ ምድርባይ ክኢሉ ምንባሩ ዝፍለጥ እዩ።
ናይዚ ውፅኢት ድማ ኣብታ ዓዲ ኮነ ኣብ ትግራይ ተስፋ ዝህቡ ኩለመዳያዊ ለውጥታት ክርኣዩ ጀሚሮም ነይሮም።
ይኹን እምበር እዚ መንገዲ ብዝነበሮ ኣንፈትን ናህርን ክቕፅል ብዘይምኽኣሉ ህዝቢ ትግራይ ኣብ ታሪኹ እቲ ዝኸፍአ ግፍዕን በደልን ከተኣናግድ ተገዲዱ እዩ።
ህዝቢ ትግራይ ኣብ ልዕሊኡ ዝተኣወጀ ፅንተት ንምምካት ከም ሓደ ሰብ ኮይኑ ብሓደ ልቢ እናመከት ድሕሪ ምፅናሕ ኣብ ወርሒ ጥቅምቲ 2015 ዓ.ም ኣብ ደቡብ ኣፍሪካ ከተማ ፕሪቶሪያ ብዝተፈረመ ውዕሊ ደው ምባል ተፃብኦ መሰረት ካብቲ ተገዲዱ ዝኣተዎ ኩናት ወፂኡ ሰላማዊ ፖለቲካዊ ቃልሱ ንምሕያል ዘኽእሎ ዕድል ብምርካቡ በዚ መንገድ እናተቓለሰ ይርከብ።
ውፅኢት እዚ ውዕሊ ዝኾነ ግዝያዊ ምምሕዳር ትግራይ ተጣይሹ ናብ ስራሕ ካብ ዝኣቱ ልዕሊ ሓደ ወርሒ ገይሩ ኣሎ።
ዛጊድ ብዝገበሮ ፃዕሪ እውን ኣብ መብዛሕትኡ ትግራይ ቶኽሲ ደው ጠጠው ኢሉ ኣንፃራዊ ሰላም ቀፃሊ ኮይኑ ኣሎ።
መሰረታዊ ግልጋሎታት ክኽፈቱ፣ ዋላ ዝተማልአ ኣይኹን በጀት መንግስቲ ክልቀቕን ዝተወሰነ መሃያ ሰራሕተኛታት መንግስቲ ክኽፈልን ከምኡ ድማ ምስ መንግስቲ ፌዴራል ዝነበረ ርክብ ብኣንፃራዊነት ናብ ዝሓሸ ብርኪ ክሰጋገር ብምግባር ተስፋ ዝህቡ ለውጥታት እናመዝገበ ይርከብ።
ህዝብን ግዝያዊ ምምሕዳር ትግራይን ባህግታትና ዝተማልኡ ንምግባር ሕዚ እውን ቀትርን ለይትን ክንረባረብ ኢና።
ይኹን እምበር ምዕራብ ትግራይ፣ ሰፊሕ ከባቢ ደቡብ ትግራይ፣ ቀሊል ዘይብሃል ከባቢታት ምብራቕን ማእኸልን ትግራይ ሕዚ እውን ኣብ ትሕቲ ምምሕዳር ትግራይ ኣይኮነን ዘሎ።
በዚ ምኽንያት ድማ ክመዛበል ዘይግብኦ ህዝብና ካብ መረቤቱ ተመዛቢሉ ከቢድ ህይወት ክደፍእ ይግደድ ኣሎ።
ሰራዊት ሻዕብያን ዕጡቓት ኣምሓራን ካብ መሬት ትግራይ መሊኦም ስለዘይወፁ ተመዛበልቲ ወገናትና ናብ መረበቶም ክምለሱ ኣይክኣሉን፤ ብፅቡቕ ኩነታት ጀሚሩ ዝነበረ ሰብኣዊ ሓገዝ እውን ንግዜኡ ጠጠው ክብል ተገይሩ ኣሎ፤ ካብ ማእኸል ዓዲ ናብ ትግራይ ዘምርሑ መንገድታት እውን ብዝተማልአ ብርኪ ዝተኸፈቱ ኣይኮኑን።
ስለዝኾነ ዕድላት ውዕሊ ፕሪቶሪያ ፀንቂቕና ብምጥቃም ኣብ ከይዲ ዘጋጠሙ ፈተናታት ብሰላማዊ መንገዲ እናተላዘብናን እናተቓለስናን ረብሓ ህዝብና ንምርግጋፅን ዝተመዛበለ ህዝብና ናብ መረበቱ ንምምላስን ብዝለዓለ ብርኪ ከም ዝሰርሕ ግዝያዊ ምምሕዳር ትግራይ ከረጋግፅ ይፈቱ።
ኣብ ዝሓለፉ ዓመታት ኣብ ልዕሊ ህዝቢ ትግራይ ዝበፅሐ ብዓይነቱን ብርኪ ኣፈፃፅማኡን መዳርግቲ ዘይብሉ ዓለምለኻዊ ገበን ብዓለምለኻዊ ዘይሻራዊ ኣካል ንክፃረን ገበነኛታት ተሓተትቲ ንክኾኑን ግዝያዊ ምምሕዳር ትግራይ ፍሉይ ትኹረት ሂቡ ክሰርሓሉ እዩ።
እቶም ኣብ ልዕሊ ትግራይን ህዝባን ዝተፈፀሙ ገበናት ብባህሪኦም ብናይ ሓንቲ ዓዲ ሕግታት ዝድነዩ ኣይኮኑን።
ካብዚ ኣንፃር ኣብዚ ጥፍኣት ዝተሳተፉ ኣካላት ብዓለምለኻዊ መስርሕ ተሓተትቲ ንምግባር መላእ ህዝቢ ትግራይን ማሕበረሰብ ዓለምን እጃሞም ንክዋፅኡ ግዝያዊ ምምሕዳር ትግራይ ይፅውዕ!
20 ጉንበት ንሕውየትን ፍትሕን!!

ትግራይ
20 ጉንበት 2015 ዓ.ም
መቐለ

ህዝብን ምምሕዳርን ክልል ኦሮምያ ንትግራይ ሓገዝ ንምግባር ዝኣተዉዎ ቃል መሰረት ዘመናዊ 30 ትራክተራት ንቢሮ ልምዓት ሕርሻን ሃፍቲ ተፈጥሮን ትግራይ ኣረኪቡ።
-------
ብሄራዊ ክልላዊ መንግስቲ ኦሮምያ ኣብ ዳግመ ሕዉየትን ህንፀትን ትግራይ ክሳብ ሓደ ቢልዮን ቅርሺ ዝግመት ብገንዘብን ዓይነትን ሓገዝ ከም ዝገብር ቃል ኣትዩ ነይሩ።
ብመሰረት እዚ ድማ ካብቲ ዝተኣተወ ቃል ሎሚ 18/09/2015 ዓ/ም ሓላፊ ቢሮ ሕርሻ ክልል ኦሮምያ ኣይተ ጌቱ ገመቹ 30 ጂፒኤስ ዝተገጠመለን ሓደሽቲ ትራክተራት ናብ መቐለ ኣጓዓዒዞም ንኣመራርሓ ቢሮ ልምዓት ሕርሻን ሃፍቲ ተፈጥሮን ትግራይ ኣረኪቦም።
ሓላፊ ቢሮ ሕርሻ ክልል ኦሮምያ ኣይተ ጌቱ ገመቹ ብኩናት ዝዓነወ ሕርሻ ትግራይ ዳግም ንምህናፅን ንምዝማንን ከም ክልልና ጌርና ሓቢርና ክንሰርሕ ኢና ብምባል እቲ ተጀሚሩ ዘሎ ሓገዝ ተጠናኺሩ ከምዝቕፅልን ሓቢሮም።
ህዝቢ ትገራይ ኣብ ከቢድ ፀገም ወዲቑ ኣብ ዘለሉ እዋን ኣብ ጎኑ ብምዃንና ክብሪ ይስመዐና ዝበሉ ኣይተ ጌቱ ካልኦት ክልላት ኢትዮጵያ እዉን ኣብ ዳግመ ሕዉየትን ህንፀትን ትግራይ ሓገዝ ብምግባር እጃመን ከበርክታ ፀዊዖም።
ሓላፊ ቺፍ ሴክሬታሪያት ግዝያዊ ምምሕዳር ትግራይ ኣይተ ኣማኑኤል ኣሰፋ ህዝብን ምምሕደርን ክልል ኦሮምያ ንትግራይ ዝገብርዎ ዘለዉ ሓገዝ ንኢዶም።
እዚ ብህዝብን ምምሕዳርን ክልል ኦሮምያ ዝወሃብ ዘሎ ዝተፈላለዩ ሓገዛት በቲ ዝኣተውዎ መሰረት ይትግብሩ ከም ዘለዉን እዚ ሓገዝ ኣብ መንጎ ህዝብን መንግስትን ትግራይን ህዝብን መንግስትን ክልል ኦሮምያ ርክቦም ዝያዳ ዘጠናኽር ኢዩ ኢሎም።
ሓላፊ ቢሮ ልምዓት ሕርሻን ሃፍቲ ተፈጥሮን ትግራይ ዶ/ር እያሱ ኣብርሃ እተን ብህዝብን ምምሕዳርን ክልል ኦሮምያ ዝተዉሃባ ዘመናዊ ትራክተራት ኣብ ምዝማን ሕርሻ ትግራይን ምድንፋዕ እቶትን ዓብይ ተራ ከም ዝፃወታ ሓቢሮም።
ካልኦት ክልላት ኢትዮጽያ ድማ በቲ ዝኣተወኦ ቃል መሰረት ንትግራይ ክሕግዛ ከም ዝግባእ ዶ/ር ኢያሱ ኣብርሃ ኣተሓሳሲቦም።
#ትግራይ ቴሌቪዥን

ሓገዝ ምሩፅ ዘርእን ዝተፈላለዩ ናዉቲ ሕርሻን
---------------------------------------------------
"ኣብቲ ዝተፈፀመ ወራር ሓረስታይ ትግራይ ኮነ ተባሂሉ ዘርኢ ከይረክብ ዝራእቱ፣ናዉቲ ሕርሽኡን እንስሳቱን ዝተቓፀለን ዝተጉሓለን ብምዃኑ ካብቲ ገጢምዎ ዘሎ ከቢድ ፀገም ክወፅእ ኣብ ምግባር ሕርሻዊ ማእቶት ክረክብ ምግባር ቀዳምነት ዋኒን መንግስቲ ትግራይ ብምዃኑ ካልኦት ክልላት እዉን ንትግራይ ክሕግዙ ይግባእ" ዶ/ር ኢያሱ ኣብርሃ
ህዝብን ምምሕዳርን ብሄር ብሄረሰባትን ህዝብታት ደቡብ ኢትዮጵያ ምሩፅ ዘርእን ዝተፈላለዩ ናዉቲ ሕርሻን ብተወካሊ ቢሮ ሕርሻ እቲ ክልል ኣይተ ኣለምይርጋ ወልደስላሴ ኣቢሉ፣ ልዕሊ 18 ሚልዮን ብር ዝግመት 1500 ኩንታል ምሩፅ ዘርእን ዝተፈላለዩ ናዉቲ ሕርሻን ንቢሮ ልምዓት ሕርሻን ሃፍቲ ተፈጥሮን ትግራይ ኣረኪቡ።
ኣብቲ እዋን ሓላፊ ቢሮ ልምዓት ሕርሻን ሃፍቲ ተፈጥሮን ትግራይ ዶ/ር ኢያሱ ኣብርሃ ነቲ ዝተገበረ ሓገዝ ድሕሪ ምምስጋን፣ ኣብቲ ዝተፈፀመ ወራር ሓረስታይ ትግራይ ኮነ ተባሂሉ ዘርኢ ከይረክብ ዝራእቱ፣ናዉቲ ሕርሽኡን እንስሳቱን ተቓፂሉን ዝተጉሓለ ብምዃኑ ካብቲ ገጢምዎ ዘሎ ከቢድ ፀገም ክወፅእ ኣብ ምግባር ሕርሻዊ ማእቶታት ክረክብ ምግባር ቀዳምነት ዋኒን መንግስቲ ትግራይ ብምዃኑ ካልኦት ክልላት እዉን ንትግራይ ክሕግዙ ፃውዒት ኣቕሪቦም።
ኣብ ህልዊ ኩነታትን ቀፃሊ ኣንፈታትን ትግራይ ዘድሃበ፣ ፕሬዝዳንት ግዚያዊ ምምሕዳር ትግራይ ኣይተ ጌታቸው ረዳ፣ ምስ ወከልቲ ማሕበረሰብ ንግድን ሰብ ሃፍትን ከምኡ እውን ኣባላት ካቢኔ ግዝያዊ ምምሕዳር እናተሳተፉሉ ዝርከብ ዘተ፣ ኣብ ከተማ መቐለ ሎሚ 12 ጉንበት 2015 ዓ.ም እናተኻየደ እዩ

"ኣብ ዳግመ ህንፀትን እግሪ ምትካልን ትግራይ መዳርግቲ ኣካላት ቀዳምነት ሂቦም ክነጥፉ ይግባእ"
ፕረዚደንት ግዝያዊ ምምሕዳር ትግራይ ኣይተ ጌታቸው ረዳ
ካቢኔ ግዝያዊ ምምሕዳር ትግራይ ምስ ተወከልቲ ባንኪ ዓለምን ሚኒስትሪ ፋይናንስን ኣብ ዘሳለጠሉ እዋን ፕረዚደንት ግዝያዊ ምምሕዳር ትግራይ ኣይተ ጌታቸው ረዳ ከምዝበልዎ፣ ኣብ ዳግመ ህንፀትን እግሪ ምትካልን ትግራይ መዳርግቲ ኣካላት ቀዳምነት ሂቦም ክነጥፉ ይግባእ።
እቲ ዘተ ኣብ ትግራይ ዝበፅሐ ዕንወትን ዳግመ ሕውየት ትግራይን ዘድሃበን ቢሮ ፋይናንስን ሃፍቲ ምሕዳራን ኣብ ትግራይ ዝበፅሐ ዕንወት ዘካየዶ ዳህሳስ ዝቀረበሉን እዩ።
ኣብ መወዳእታ ፕረዚደንት ግዝያዊ ምምሕዳር ትግራይ ኣይተ ጌታቸው ረዳ፣ ባንኪ ዓለም ኣብ ዳግመ ህንፀት ትግራይ ግድኡ ክፍፅም ፀዊዖም።
"ፖለቲካዊ ስነ ምህዳር ትግራይ ናይ ምስፍሓን ምብራኽን ጉዳይ ንህዝቢ ትግራይ ዝተማለአ ነፃነት ካብ ምርግጋግፅ ወፃእ ዘምፅኦ ኣሉታዊ ሳዕቤን የለን።
" ፕረዝደንት ጌታቸው ረዳ
~~~~~~~~~~~~~~~
ዳግመ ህንፀት ትግራይ ንምስላጥ፣ ካብ ላዕሊ ክሳብ ታሕቲ ኣብ መደባት፣ ስትራቴጅታትን ኣንፈታትን ዝተማለአ ሓበራዊ ርድኢት ንምፍጣር ዓሊሙ ክካየድ ዝቐነየ ክልላዊ መድረኽ ተዛዚሙ።
ፕረዝደንት ጌታቸው ረዳን ካልኦት ዝምልከቶም ላዕለዎት ሓለፍቲን ኣብቲ መድረኽ ንዝተልዓሉ አገደስቲ ሕቶታትን ርኢቶታትን መብርሂ ዝሃቡ እንትኾን፣ እቶም ዝተልዓሉ ኣገደስትን ጠቐምትን ሓሳባት ድማ ኣብቲ መስርሕ ብምክታት ከምዝስራሕ እውን እቶም ሓለፍቲ ኣብሪሆም።
በዚ መሰረት ኣብቶም ዝተነፀሩ መደባት፣ ስትራቴጅታት፣ ኣንፈታት ከምኡ'ውን ባህሪ እዚ እንኣትዎ ዘለና መድረኽ፣ ካብ ላዕሊ ክሳብ ታሕቲ ዝተማለአን ሓበራዊ ርድኢትን ዝተበፅሐሉን ፅቡቕ መንፈስ ዝተፈጠረሉን መድረኽ ነይሩ።
መላእ መሓውር መንግስቲ፣ ንዕውትነት እቶም መደባትን ሽቶታን ብዘተኣማምን ኣገባብ ንምፍፃም ብውህደትን ስምረትን ምውፋር ከምዘድሊ ሓበራዊ ርድኢት ተፈጢሩ እዩ።
ኣብ መጠቓለሊ እቲ መድረኽ ተረኺቦም ናይ ስራሕ መምርሒ ዝሃቡ ፕረዚዳንት ጌታቸው ረዳ፣ ፖለቲካዊ ስነ ምህዳር ትግራይ ናይ ምስፍሓን ምብራኽን ጉዳይ ንህዝቢ ትግራይ ዝተማለአ ነፃነት ካብ ምርግጋግፅ ወፃእ ዘምፅኦ ኣሉታዊ ሳዕቤን ከምዘየለ ገሊፆም።
እቶም ፕሬዚዳንት ኣተሓሒዞም ኣብ ዴሞክራሲና ዘሎ ግድፈት ክንምልእን ክነስፍሕን፣ ምሕደራና ምዕሩይን ፍትሓዊን ክንገብር ይግባእ ኢሎም።
ህዝቢ ዘይደልዮ ኣመራርሓ ንሕና ንፈልጠልካ ብዝብል ኣካይዳ ክነቐፅል ኣይንኽእልን ዝበሉ ፕረዝደንት ጌታቸው ረዳ ፣ ኣብ ምሕደራ ዘሎ ፀገም ብዘተኣማምን ብርኪ ክሳብ ዝፈታሕና፣ክነንቀሳቅሶ እንኽእል ዓቕሚ ገዚፍ ምዃኑን ዘለና ናይ ፋይናንስ ፀገም እውን ምቅላል ከምዝከኣል ገሊፆም።
#ቤት ፅሕፈት ፕረዝደንት ትግራይ

መደባትን ኣንፈታትን ሕውየትን ዳግመ ህንፀትን ትግራይ መሰረት ዝገበረ ክልላዊ መድረኽ እናተሳለጠ ቀንዩ ኣሎ።
ኣብቲ መድረኽ ፕረዚዳንት ጊዝያዊ መንግስቲ ትግራይ ኣይተ ጌታቸው ረዳ ከምዝበልዎ፣ ምስፋሕን ምጥንኻርን ፖለቲካል ስነ ምህዳር ትግራይ ጉዳይ ምርጫ ጥራሕ ዘይኮነ ፣መድረኻዊ ግድነት እውን እዩ፤ ስለዚ ፖለቲካል ስነ ምህዳር ንምስፍሓን ንምጉልባትን ዘኽእሉ ስራሕቲ ካብቶም ቁልፊ ስርሕቲና ሓደ እዩ ይብሉ።
ኣብ ትግራይ ነዊሕ ኣኼባ ናይ ምክያድ ባህሊ ኣሎ፤ ካብ ላዕሊ ክሳብ ታሕቲ ኣብ ንገብሮ ምትዕርራያት እዚ ባህሊ እዚ ንምምሕያሽን ዘኽእሉ ስራሕቲ እውን ክንሰርሕ ኢና እውን ኢሎም እዮም ኣይተ ጌታቸው።
እዚ መድረኽ እዚ ዝተረኸበ ናይ ሰላም ሃዋህው ተጠቒምና ኣብቶም ዝሓለፉ ናይ መኸተ ዓመታት ዘጥረናዮም ኩሎም ዓቕምታት ኣወሃሂድና፣ትግራይ ዳግም ንምህናፅ ሓንቲ እምኒ እውን ክድርቢ ዝኽእል ዓቕሚ ኣኪብና፣ ኣብ ዘዝተዋፈርናሎም ዓውድታት ጭቡጥ ስራሕ ብምፍፃም፣ ብሰንኪ ኩናት ኣብ ሰብኣዊ ሓገዝ ክወድቕ ተገዲዱ ዘሎ ፃዕራምን ትጉህን ህዝብና ክንክሕሶ ኣለና ዝበሉ እቶም ጊዚያዊ ፕረዚዳንት መንግስቲ ትግራይ፣ እዚ ንገገሌና እዚ ዕድል ተጠቒምና ህዝብና እንኽሕሰሉ፣ ንገገሌና ድማ ፅቡቕ ስራሕ ፈፂምና እንምጎሰሉ መድረኽ እዩ ኢሎም።
ህዝቢ ዘንፀርፀሩ ኣመራርሓ ካብ ወረዳ ናብ ወረዳ ብምቕያር ዝመፅእ ፍታሕ የለን።
እዚ ብዙሕ እዋናት ተገይሩ ክኸውን ይኽእል እዩ፣ እዚ ሕዚ እንኣትዎ ዘለና መድረኽ ግን እዚታት ዝፈቅድኣይኮነን ምስ፣ ነብሲ ወከፍና ዝጭበጥ ዝድህሰስ ስራሕ ክንሰርሕ ኣለና፤ ለውጢ ዘየምፅእ ዝኾነ ሰብ ክንሽከም ኣይንኽእልን፤ ህዝቢ እውን ነዚ ዝፀውር እንግድዓ ከምዘይብሉ ክንፈልጥ ኣለና ኢሎም።
ኣብ ህዝቢ ትግራይ ኣዝዩ ልዑልን ብዝኾነ ተኣምር ዘይልወጥን እምነት እዩ ዘለኒ።
እዚ ፃዕራምን ትጉህን ህዝቢ’ዚ ኣሽንኳይ ዶ ናብርኡ ንምቕያርስ፣ ኣብቲ መኸተ ህይወቱ ኣሕሊፍ ክህብ እውን ጋእ ዘይበለ ህዝቢ እዩ ድሕሪ ምባል ድማ፣ ስለዚ ብደንቢ እንተሓጊዝናዮን እንተመሪሕናዮን፤ ሰሪሑን ርሂፁን ክልወጥ ዘኽእል ምዕሩይ ምሕደራ እንተፈጢርናሉ፣ ታሪኽ ክሰርሕ ዝኽእል ህዝቢ እዩ ፣ ህዝቢ ትግራይ ኢሎም ፕረዚዳንት ጊዝያዊ መንግስቲ ትግራይ ኣይተ ጌታቸው ረዳ።
" ተጋዳላይ መለስ ብሉፃትን ተሳገርትን ክብርታት ዝወነነ፣ ኣብ ማዕርነትን ፍትሓውነትን ዝኣምን ንድሕረትን ድኽነትን ድማ ኣትሪሩ ዝተቓለሰ ዓብይ መራሒ ነይሩ" ምኽትል ሓላፊ

ትግራይ ኣይተ ሓዱሽ ካሕሱ
ብሉፃትን ተሳገርትን ክብርታት መለስ፣ ካብ ፅኑዕ መትከልን እምነትን ዝብገሱ እዮም ዝበሉ ምስ ድወት ፃንሒት ዝገበሩ ኣይተ ሓድሽ፣ ብቐንዱ ግን ክውረሱን ኣብ ዳግመ ህንፀት ትግራይ ክውሰዱን ከምዝግባእ ኣረዲኦም።
ብፍላይ መለስ ዝነበሮ ባህሊ ንባብን ህዝባዊ ውግንናን ብዝግባእ እንተተወሪሶም ቐፃሊ ማሕለኻታት ትግራይ ንምፍታሕ እውን ሓገዝቲ ክኾኑ ከምዝኽእሉ ገሊፆም።
ካብ ምሩፃት ሓሳባት ተጋዳላይ መለስ ዜናዊ
~~~~~~~~~~~~~~~~~~~~~~~~~~~
’’… ኣብ ምርግጋፅ ፅሬት ትምህርቲ ልዕሊ ኩሎም መሳርሒታት ፅሬት ትምህርቲ ዘረጋግፅ መምህር እዩ፡፡ ናይ ትምህርቲ መሳርሒን ሃውሃውን ትሕቲ መምህር ዝመፁ እዮም፡፡ ብዘይ መምህር ፅቡቕ ተምሃራይ ዝበሃል ነገር የለን፡፡ ፅቡቕ ውፅኢት ኣምፂኡ ዝኾርዕ ተማሃራይ ሳላ መምህር ’ዩ፡፡’’ 
~’’… ብኣረኣያና ካብ መምህር ንላዕሊ እነኽብሮን እንንእዶን የለን፡፡ ኩሉ ንዝሓዝናዮ ህዝባዊ ዕላማ ይጠቅም፤ የድሊ፡፡ ገባር ፣ ክኢላ ፣ ሓኪም ወዘተ የድሉይና ይጠቕሙና፡፡ ልዕሊ መምህር ግን ኣይኮኑን፡፡ መምህር እዩ ኩሉ ዝፈጥር፡፡ ሓኪም ፣ ክኢላ ፣ ተማራማራይ ዝፈጥር መምህር እዩ፡፡’’
~ "ክራይ ኣካብነት እንፀልኦን እንቃለሶን ምእንታን ሰብ ሃፍቲ ክጥቀሙ ኢልና ጥራሕ ዘይኮነስ ብዋናነት ንዘላቒን ዘተኣማምን ልምዓትን ከይመፅእ ቁልፊ ፀገም ስለዝኾነ እዩ፡፡"
~ ’’ ሰብ ምህፍታም ይደሊ ነውሪ ኣይኮነን፡፡ ሰብ ገንዘብ ምውህላል ይደሊ እዚ እውን ወንጀል ኣይኮነን ፤ ነውሪ እውን ኣይኮነን፡፡ በዓል ሃፍቲ ክዓቢዩ እንደልየሉ ምኽንያት ሓደ ቀሊል ምኽንያት ኣሎ፡፡ ኣብ ምርግጋፅ ኢኮኖሚያዊ ዕቤት በዓል ሃፍቲ ሞተር ልምዓት ኮይኑ ስለዘግልግል እዩ፡፡ ፈጣሪ ስራሕ በዓል ሃፍቲ ስለዝኾን እዩ፡፡ ብመንገዲ ምዕባለ ክወስደና ዝኽእል ሓይሊ ስለዝኾነ እዩ፡፡ ይኹን እምበር እዚ ቑልፊ ሓይሊ እዚ ልምዓታዊ ኣስተዋፅኦ ክህልዎ ዝኽእል ኣብ ዕደጋ ተወዳደርቲ ዝኾኑ ሸቀጣትን ግልግሎታትን ምፍራይ እንተኽኢሉ ጥራሕ እዩ፡፡ ኣብ ዕዳጋ ተወዳዳሪ ዝኾነ ሸቀጥን ግልግሎትን ምፍራይ ድማ ብቐሊሉ ዝካኣል ኣይኮነን፡፡ ዝላዓለ ፃዕሪ ዝሓትት እዩ፡፡ ዝላዓለ ናይ መንግስቲ ድጋፍ ዝሓትት ’ዩ፡፡ እዚ ዓቐበት እዚ ምድያብ ዝተሳኣኖም ሰብ ሃፍቲ ቀሊል ኣማራፂ ይደሊዩ፡፡ እቲ ቐሊል ኣማራፂ ድማ መሬት ኣጭብርብርካ ምውሳድን ምህፍታም ምኽኣል እዩ፡፡ እቲ ዝቐለለ ኣማራፂ ግብሪን ቫትን ከይኸፈልካ ምስ ሰብ ስልጣን ስቪል ሰርቫንት ብምምሽጣር ምህፍታም እዩ፡፡ እቲ ዝቐለለ መንገዲ ኣብ ዙርያ ናይ መንግስቲ በጀት ዝግበር ናይ ግዕዚይና ተግባር ’ዩ፡፡ ስለዚ ንሕና ዘለና ኣማራፂ በቲ ብኸቢድ ኣማራፂ ከይዱ ሃፍቲ ፈጢሩ ንልምዓትና ኣስተዋፀኦ ዝገብር ብዝለዓለ ደረጃ ምድጋፍ፡፡ ነቲ ቐሊል መንገዲ መርፁ ብመንገዲ ክራይ ኣካብነት ዝኸይድ ድማ ቐደም ቀዳደም ሓደግኡ ንክርዳእ ምምሃርን ናይ ምግጋይ ዕድሉ ምዕፃውን ’ዩ፡፡ ’’
~'' ካብ ህዝቢ ከምልጥ ዝኽእል ምንም ነገር የለን፡፡ ኩላትና ከም ንፈልጦ እቶም ታሕታዎት ሓላፍቲ ካብቶም ላዕለዎት ሓላፍቲ ይበዝሑ።
እቶም ላዕለዎት ሓላፍቲ ነቶም ኣብ ታሕቲ ዘለው ብዙሓት ታሕተዎት ሓላፍቲ ኣብ ምቁፅፃር ፀገም ክህሉ ይኽእል'ዩ።
እቶም ታሕተዎት ስለዝበዝሑ ላዕለዎት ክቆፃፀሩ ኣይኽእሉን ማለት ኣይኮነን።
ግን ምሉእ ኣይኸውንን።
ካብ ኩሉ ዝበዝሕ ህዝቢ'ዩ።
ካብ ህዝቢ ከምልጥ ዝኽእል ምንም ነገር የለን።
ስለዚ እቲ ላዕለዎት ዝገብርዎ ቁፅፅር ህዝቢ ብዝገብሮ ቁፅፅር እንተተመሊኡ 'ዩ ምሉእ ዝኸውን።
ህዝቢ ንሓላፍቱ ክቆፃፀር ዝኽእለሉ ዕድል ክረክብ ኣለዎ።
ኣብ ዝተጣየሻ ኣብያተ ምኽሪን ማሕበራትን ዝመሰሎ ክዛረብ ክኽእል ኣለዎ።
ምስ ናይ ህዝቢ ቁፅፅር ናይ ላዕለዋይ ሓላፊ ምቁፅፃር ተደሚሩ ፅቡቕ ውፅኢት ከምፅእ 'ዩ።
ህዝቢ በይኑ እንተተቆፃፂሩ ደረት ኣለዎ።
ሓላፍቲ 'ውን በይንቶም እንተተቆፃፂሮም ክንድትዝድለ ውፅኢት ከምፅእ ኣይኽእልን።
ክልቲኡ እንተተደሚሩ ግን ልዑል ውፅኢት ከምፅእ ይኽእል።
'' 
~’’. . . ኣብ ሂወተይ ዓቢይ ግምትን ቦታን ዝህቦን ዓቢይ ነገር ዝብሎን ንዕላማ ምንባር እዩ፡፡ ካብ ባዕልኻ ንላዕሊ ንልዕሊ ሓደ ወለዶ ንዝኾነ ካብ ውልቀ ሰብ ንላዕሊ ዝኾነ ንዕላማ ምንባር እዩ ልዕሊ ኩሉ ገይረ ዝወስዶ፡፡ ብፍላይ ድማ እቲ ዕላማ ተዓዊቱ ውፅኢታዊ እንተኾይኑን ህዝቢ ዝሕጎሰሉን እንተኾይኑ ንዓይ እቲ ዝለዓለ ነገር ይመስለኒ . . . ’’ 
~ ኣብ ምዕዋት ናይ ልምዓት ስትራተጂና እቲ ቐንዲ ናይ ልምዓት ዓቅሚ ናይ ህዝቢ ዓቅሚ እዩ እንትንብል ጉልበት ብሰፊሑ ዝጥቀም ስትራተጂ ብምኳኑ እዩ፡፡ እዚ ዘለና ዓቢይ ሃፍቲ ጉልበት ሒዝና ኢና ልምዓት ክነምፅእ ንኽእል፡፡ እዚ ክንገብር ተዘይክእልና ቅልጡፍ ቐፃልነት ዘሎዎ ልምዓት ምርግጋፅ ዝባሃል ነገር ኣይሕሰብን፡፡ እቲ መማረፂ ክንድዚ ዝኣክል ግልፅን ቐሊልን እዩ፡፡" 
~ ’’ ልምዓት ገጠር ወሳኒ ዝኾነሉ ኣብ ገጠር ከባቢ ወርቂ ስለዘሎ ኣይኮነን፡፡ ልምዓት ገጠር ወሳኒ ዝኾነሉ ኣብቲ ከባቢ እኹል ዝናብ ስለዘሎዎ ኣይኮነን፡፡ ምንቅስቓስ ልምዓት ገጠር ወሳኒ ዝኾነሉ እቲ ከባቢ ልሙዕ ስለዝኾነ ኣይኮነን፡፡ ልምዓት ገጠር ዝውሰን እዞም ዝተጠቐሱ ሃፍቲ ተፈጥሮ ብኣግባቡ ተጠቂሙ ምህርቲ ክኾኑ ዝገብሮም ዝተወደበ ናይ ሰብ ምንቅስቓስ እንተሃሊዩ ጥራሕ እዩ፡፡ ስለዚ ዘይሩ ዘይሩ ሃፍቲ ማለት ዝተወደበ ናይ ሰብ ምንቅስቓስ እዩ፡፡ ግኡዝ ነገር ኣይኮነን፡፡ ሃፍቲ ማለት ሰብ እዩ፡፡ ሃፍቲ ማለት ዝተወደበ ሰብ እዩ፡፡ ተወዲቡ ንልምዓት ዝንቀሳቐስ ሰብ እዩ ሃፍቲ ማለት፡፡ ናይ ሰብ ሓይሊ ብኣግባቡ ምውዳብ ፣ ብኣግባቡ ምንቅስቓስ ብኣግባቡ ናይ ምምራሕ ዓቕሚ እዩ ናይ ልምዓት ዓቕሚ ማለት፡።
"
~"ጐቦታትና ካብ ተሓራሲ ግራት ንላዕሊ ወርቂ 'የን፡፡ ልምዓት ሃፍቲ እንስሳ እንከይኣገፋሕና ነቲ ገባር ካብ ዝተወሰነ ደረጃ ንላዕሊ ክንወስዶ ኣይንኽእልን።
ዝገበርና እንተገበርና ካብ ፍርቂ ሄክታር ተሓራሲተ መሬት ክትርከብ ትኽእል እቶት ናይ ባዕላ ደረት ኣለዋ።
እዚ ደረት'ዙይ ኣዕርዩ ክሰፍሕ ዝኽእል እቲ ዘይሕረስ መሬት ቀለብ እንስሳ ከቡቅል ገይርና እንስሳ ክነፍሪ እንተኺኢልና'ዩ።
ንህቢ፣ሓሰኻ ሃሪ፣ ጤለበጊዕን ከፍትን ብበዝሒ ክነፍሪ እንተኺኢልና 'ዩ።
ሃፍቲ እንስሳ ክንረክብ እንተኾይና ከዓ እተን ጐቦታት ኣዐርየን ለሚዐን ሳዕሪ ከቡቅላ ኣለወን።
ስለዚ እተን ጐቦታት ካብ ተሓራሲ ግራት ንላዕሊ ወርቂ እየን።
ናይ ገባርና ናይ ቅድሚት ዕድል ዝውሰን በቲ ዝሕረስ ግራት ኣይኮነን።
ካብታ ተሓራሲት መሬት ክረኽባ እቶት እንተበዝሓ ካብ ሲሶ'ቲ ሓፈሻዊ ኣታዊኡ ኣይኸውንን።
ናይ ቅድሚት ናይ ገባር ሂወት ዝውስኖ እቲ ዘይሕረስ መሬት'ዩ።
ስለዚ ኣብ ልምዓትን ኣጠቓቕማን ጐቦታትና መሰረታዊ ለውጢ ክነምፅእ ኣለና።
እዚአን እንከይገበርና ናይ ገጠር ድኽነት ክነውግድ ኣይንኽእልን።
ብፍላይ ካዓ ናይቲ መንእሰይ ፀገም ክንፈትሕ ኣይንኽእልን ፡፡ ’’
#ድወት

ስርዓተ ንግዲ ትግራይ ናብ ንቡር ምምላስ 
--------------------------------------------------
ቤት ምኽሪ ንግዲን ዘፈር ማሕበራትን ትግራይ ምስ መድረግቲ ኣካላት ብምትሕብባር “ንግዳዊ ምንቅስቓስ ትግራይ ንዞባዊ ሰላም” ብዝብል መሪሕ ሓሳብ ኣብ ዘዳለዎ መድረኽ መፅናዕታዊ ፅሑፋት ቀሪቦም ዘተ ተሳሊጡ ፡፡
ኣብ ልዕሊ ህዝቢ ትግራይ ዝተፈፀመ ጀኖሳይዳዊ ኵናት ስዒቡ ስርዓተ ንግዲ ትግራይ ከቢድ ዕንወትን ማህሰይትን ከምዝበፀሖ ዝገለፁ ምክትል ፕረዚደንት ቤት ምኽሪ ንግዲን ዘፈር ማሕበራትን ትግራይ ኣይተ ኣታኽልቲ ስዩም ሐዚ እውን ስሩዕ ግልጋሎት መጓዓዝያ ብዘይምህላው ኣብ ልውውጥ ንግዲ ዓብዪ ዕንቅፋት ኮይኑ ከምዘሎ ገሊፆም፡፡
ኣብ ልዕሊ ህዝቢ ትግራይ ከቢድ ንዋታውን ስነ-ልቦናውን ዕንወት ከምዘብፅሐ ዝሓበሩ ካቢኔ ሴክሬታሪያት ስግግር ቁጠባ ትግራይ ኣይተ በየነ ምክሩ ብወገኖም በቲ ዘሎ ሃዋህው ሰላም ስርዓተ ንግዲ ትግራይ ናብ ንቡር ንምምላስ ኩሎም ዝምልከቶም ኣካላት ብትኹረት ክሰርሑ ከምዝግባእ ኣገንዚቦም፡፡
ሚኒስተር ሚኒስትር ንግዲን ዞባዊ ምትእስሳርን ፈደራል ኣይተ ገ/መስቀል ጫላ ብወገኖም ርክብ ህዝብታት ብምጥንኻር እቲ ዝበፀሐ ዕንውት ብሓባር ክነልምዖ ይግባእ ኢሎምም፡፡ 
ሚኒስተር ንግዲን ዞባዊ ምትእስሳርን ፈደራል ንመነቓቐሒ ስርዓተ ንግዲ ትግራይ 7 ነጥቢ 3 ሚልየን ብር ደገፍ ዘበርከተ እንትኾውን ኣብ ዝተፈላላያ ከተማታት ትግራይ ክሳብ 26 ጉንቦት 2015 ዓ/ም ዝፀንሕ ኤግዚቭሽንን ባዛርን ኣብ ከተማ መቐለ ብዕሊ ተኸፊቱ ኣሎ።
ወረርቲ ሓይልታት ካብ መሬት ትግራይ ቀልጢፎም ክወፁ ይግባእ--ኣይተ ረዳኢ ሓለፎም
------
ሓይልታት ኣምሓራን ወራሪ ሰራዊት ኤርትራን ከይዲ ሰላም ዉዕሊ ፕሪቶሪያ ብሙሉእነት ከይትግበር የተዓናቕፉ ብምህላዎም ቀልጢፎም ካብ መሬት ትግራይ ክወፁ ሓላፊ

ትግራይ ኣይተ ረዳኢ ሓለፎም ኣተሓሳሲቦም።
ምስ ቴሌቭዥን ትግራይ ኣብ እዋናዊ ጉዳይ ኣድሂቦም ፃንሒት ዝገበሩ ሓላፊ

ትግራይ ኣይተ ረዳኢ ሓለፎም ኣብ ዙርያ ትግበራ ስምምዕ ሰላም ፕሪቶሪያ ፣ተመዛበልቲ፣ ሓድነት ተጋሩን ካልኦት እዋናዊ ጉዳያትን መብራህርሂ ሂቦም።
ኣብ ፕሪቶሪያ ዝተፈረመ ስምምዕነት ዘላቒ ቶኽሲ ጠጠዉ ምባል ስዒቡ ዝተፈላለዩ ምዕባለታት ይምዝገቡ ከም ዘለዉ ዝገለፁ ኣይተ ረዳኢ፣ እንትኾነ ግና ብሰንኪ ወረርቲ ሓይልታት ኣምሓራን ሰራዊት ኤርትራን ካብ መሬት ትግራይ ስለዘይወፁ ዕንቅፋት እቲ ከይዲ ሰላም ኮይኖም ምህላዎም ሓቢሮም።
ተስፋሕፋሕቲ ሓይልታት ኣምሓራን ወራሪ ሰራዊት ኤርትራን ክሳብ ሐዚ ካብ ሉዓላዊ መሬት ትግራይ ዘይምዉፀኦም ጥሕሰት ሕገ-መንግስቲ ጥራሕ ዘይኮነስ እቲ እማመ ሰላም ብምሉእነት ከይትግበር ቀንዲ ዕንቅፋት ኮይኑ ብምህላዉ ንተፈፃምነቱ ብዕቱብ ክንቃለስ ኢና ኢሎም።
ብሰንኪ እዞም ወረርቲ ሓይልታት ኣብ ትግራይን ሱዳንን ተመዛቢሉ ኣብ ከቢድ ፀገም ዝርከብ ህዝብና ናብ መረበቱ ተመሊሱ ናብርኡ ንከይመርሕ ምኽንያት ኮይኑ ኣሎ ዝበሉ ኣይተ ረዳኢ እዞም ሓይልታት ወፅዮም ተመዛበልትና ናብ መረበቶም ክምለሱ ግዝያዊ ምምሕዳር ትግራይ ቀዳምነት ሂቡ ይሰርሕ ከም ዘሎ ገሊፆም።
ወረርቲ ሓይልታት ኣምሓራ ኣካል እተ ከትግብርዎ ዝፀንሑ ሰብ ዋና እቲ መሬት ዝኾኑ ትግራዎት ብሓይሊ ኣማዛቢልካ ንተወለድቲ ኣምሓራ ናይ ምዕዳልን ምስፍሕፋሕ ተግባራት ኣብዚ ሰሙን ብበዝሒ ኣጠናኺሮም ብምቕፃል ካብ ቃፀሎን ዕንወትን ኣብ ዝተረፈ ገዛ ተጋሩ ብኾታ እናሸንሸኑ ይዕድልዎም ከም ዘለዉ ሓቢሮም።
እዚ ተግባር ድማ ነቲ ከይዲ ሰላም ብቅሉዕ ይህዉኽዎ ብምህላዎም ካብዚ ተግባሮም ክቑጠቡን ነዞም ኣብ ልዕሊ ህዝቢ ትግራይ ዘይዛሪ በደል ዝፍፅሙ ዘለዉ ሓይልታት ኣምሓራን ወራሪ ሰራዊት ኤርትራን መንግስቲ ፌዴራል ሓላፍነት ወሲዱ ፀቕጢ ብምፍጣር ቀልጢፎም ክወፁ ክግበር ይግባእ ይብሉ ኣይተ ረዳኢ ሓለፎም።
ኣብ ሱዳን ተመዛቢሉ ዘሎ ህዝብና ምስቲ ኣብታ ዓዲ ተፈጢሩ ዘሎ ዕግርግር ኣብ ከቢድ ተደራራቢ ፀገም ከም ዘሎ ግዝያዊ ምምሕዳር ትግራይን የተሓሳስቦ ኢዩ ዝበሉ ሓላፊ

ትግራይ ነዚ መፍትሒ ንምግባር ምስ ፌዴራል መንግስቲ ምዝራራብ ከድሊ ኢዩ ኢሎም።
እቶም ኣብ ሱዳን ይኹን ኣብ ዉሽጢ ትግራይ ተመዛቢሎም ኣብ ፀገም ዝርከቡ ወገናትና ናብ መረበቶም ምምላስ ሓደ ኣካል ዉዕሊ ሰላም ፕሪቶሪያ ከም ዝኾነን ነዚ ኩሉ ዘላቒ መፍትሒ ዝህልዎ ድማ ብወረርቲ ሓይልታት ኣምሓራን ኤርትራን ዝተትሓዘ መሬት ክልቀቕን ብህፁፅ ክትግበርን ምስ መንግስቲ ፌዴራል ልዝብ ክግበር ኢዩ ኢሎም።
"ኣቕማራ " ዘርእስታ መፅሓፍ ተመሪቓ
ሓቃዊ ታሪኽ ተዘንትው "ኣቕመራ" ዝብል ኣርእስቲ ዝተውሃባ መፅሓፍ ሎሚ ኣብ ከተማ መቐለ ሆቴል ኖርዘን ስተር ተመሪቓ።
ኣስታት 488 ገፃት ዝሓዘት መፅሓፍ "ኣቕማራ "11 ዓበይቲ ምዕራፋት ዝወነነት እንትትኾን፣ እዛ መፅሓፍ ብደራሲ ብርዒ ስም" ማህተም ወልደምህረት" ጋዜጠኛ ኣቤል ጉዕሽ ዝተደረሰት ዛንታ ኣእላፍ ግዳይ ጄኖሳይዳል ወራር ዝኾኑ ንፁሓን ተጋሩን ንዚ ምፃር ዝኣበዮ ኣይግዛእን እምቢ ዝበለ ወዲ ገደቦ ማዕበል ቆፎ ህዝቢ ዝተሰከመ ተጋዳላይ ትግራይን ፍቕሪ ገድሊ ፃምእን መስዎእቲ ተዘንትው መፅሓፍ እያ።
ኣብቲ ሰነ ስርዓት ምረቓ ብርክት ዝበሉ ኣጋይሽ ዝተረኸቡ እንትኾን ፣ካብ ላዕለዎት ሰብ መዚ ግዚያዊ ምምሕዳር ትግራይ፣ ሙሁራን፣ ዝተፈላለዮ ክፋላት ሕብረተሰብ ተረኺቦም እዩም።
ኣብቲ ስነ ስርዓት ምረቓ ዝተረኸበ ምክትል ፕሬዝደንት ግዚያዊ ምምሕዳር ትግራይ ጀነራል ፃድቃን ገብረ ትንሳኤ፣ "ከምዚ ዓይነት ፅሑፍ ፅሒፍካ ናብ ምረቓ ምብቃዕ ከቢድ እዩ።
ኣብ ከቢድ እዋን ኣብ ኲናት ኮይንካ ካብቲ ናብትን እናበልካ ዘሕብን ሰራሕ ሰሪሕካ" ኢሉ።
# ድወት

"ዙርያ መለሽ ሕውየትን ዳግመ ህንፀትን፣ ቀፀልቲ ጠለባትን ባህጊን ልምዓት ትግራይ ብምልእነት ክረጋገፅ ዝኽእል፣ ኣብ ትምህርቲ ብእንገብሮ ፃዕርን ስራሕን እዩ ዝምስረት።
መፃኢ ዕድል ትግራይ እውን ብስነ ምግባር ዝተሃነፀ ንቝሕ፣ ሞያዊ ክእለትን ስነ ሓሳባዊ ፍልጠትን ዝዓጠቐ ብቑዕን ውፉይን ወለዶ ኣብ ምህናፅ ዝተሰረተ'ዩ።
ስለዚ ጉዳይ ትምህርቲ ቀንዲ ውራይና ገይርና ክንሰርሐሉ ይግባእ፣ ክንሰርሐሉ እውን ኢና፣ በብደረጅኡ ዘሎ መሓውርናን ኩሉ ሕብረተሰብን እውን ግብኡኹም ክትፃወቱ ይግባእ።
" ፕሬዚደንት ጌታቸው ረዳ
#ቤት ፅሕፈት ፕረዝደንት

ሰራዊት ኤርትራን ሓይልታት ኣምሓራን ካብ መሬት ትግራይ ክወፁ ክግበር ኣለዎ -ኣምባሳደር ማይክ ሃመር
-----
ሽዱሽተ ኣዋርሕ ዘቑፀረ ከይዲ ስምምዕ ሰላም ፕሪቶርያ ምትእምማንን ሰላምን ኣብ ምብራኽ ዝረአ ዘሎ ዘተባብዕ ጅማሮ ናብ ሰራዊት ኤርትራን ዕጡቓት ሓይልታት ኣምሓራን ካብ ሉዓላዊ ግዝኣት መሬት ትግራይ ክዉፁ ዘሰጋግር ከኽእል ክኸዉን ኣለዎ።
ኣምባሳደር ማይክ ሃመር ኣብ ህሉዉ ኩነታት ቀርኒ ኣፍሪካን ኣድሂቦም ምስ ትካል ሰላም ኣሜሪካ ኣብ ዘካየድዎ ቃለ መሕትት ድሕሪ ምኽታም ፌርማ ዉዕሊ ሰላም ፕሪቶሪያ ቶኽሲ ጠጠዉ ካብ ዝብል ጀሚሩ ኣብ ምእታዉ ሰብኣዊ ሓገዛት፣ምጅማር ህዝባዊ ግልጋሎትን እወንታዊ ለውጢ ከምዘሎ ጠቒሶም ሐዚ ድማ ናብ ካልኦት ዛዕባታት ኢና ንሰግር ዘሎና ኢሎም።
ኣምባሳደር ማይክ ሃመር እቲ ተጀሚሩ ዘሎ ሃዋህው ሰላም ተጠናኺሩ ክቕፅልን ዘላቕነት ክህልዎን ሰራዊት ኤርትራን ሓይልታት ኣምሓራ [ፋኖ፣ፍሉይ ሓይልን ምልሻን] ካብ ሉዓላዊ መሬት ትግራይ ጠቕሊሎም ክወፁ ከም ዝግባእ ኣተሓሳሲቦም።
ግዝያዊ ምምሕዳር ትግራይ ምጥያሹ ሓደ ዓብይ ለዉጢ ከም ዝኾነ ዝሓበሩ እቶም ኣምባሳደር ብቐፃሊ ኣብያት ትምህርቲ ዝኽፈታሉ፣ ዝዓነዉ ትካላት ዝህነፅሉን ህዝቢ ናብ ንቡር መነባብሮኡ ክምለስ ምግባር ኣገዳሲ ምዃኑ ሓቢሮም።
ከምኡ ድማ ጉዳይ ተሓታትነት እዉን ክሰፍን ይግባእ ዝበሉ ኣምባሳደር ማይክ ሃመር ብዓብይኡ ድማ ስራሕቲ ምጅማር ዳግመ ህንፀት ትግራይ ኢዩ ኢሎም።
ኣብ ትግራይ ዝተኻየደ ኲናት ኣብ ዓለም እቲ ዝኸፈአን መስካሕክሕን ኲናት ከም ዝኾነ ዝገለፁ ኣምባሳደር ማይክ ሃመር ኣብ ዝሓለፈ ግንቦት ፍሉይ ልኡኽ ኣሜሪካ ኣብ ቀርኒ ኣፍሪቃ ኮይነ እንትሽወም ዋና ዕላማይ ኣብ ኢትዮጵያ ሰላም ንክፍጠር ኢዩ ነይሩ ብምባል እወንታዊ ውፅኢት ከም ዘመዝገብሉ ድማ ተዛሪቦም።
ኣሜሪካ ኣብ ቀርኒ ኣፍሪካን ቀይሕ ባሕርን ዘሎ ቅልዉላዉ ንምርግጋዕ ጠመተ ሂባ እትሰርሐሉ ምዃና ሓቢሮም ኣካል እዚ ዝኾነ ብ17 ሚያዝያ ብኣምባሳደር ማይክ ሃመር ዝተመረሐ ልኡኽ ናብ ትግራይ ተጓዒዙ ምስ ፕሬዚዳንት ግዝያዊ ምምሕዳር ትግራይ ኣይተ ጌታቸዉ ረዳ ተራኺቡ ዝተፈላለዩ ዛዕባታት ምዝታዮም ይዝከር።
#ትግራይ ቴሌቪዥን
21 ሚያዝያ 2015 ዓ.ም
መቐለ

"ከም ዝፍለጥ ታሪኽ ህዝቢ ትግራይ፣ ናይ ቃልሲ፣ መስዋእትነትን ሰማእትነትን ፣ ታሪኽ ኣይግዛእን በሃላይነትን ንህዝብኻን ንዕላማኻን ክበሃል ናይ ዝካየድ ልዑል ተወፋይነት ታሪኽን እዩ።
እዚ ከምዚ ዝበለ ታሪኽ እንሕበነሉን እንኾርዐሉን ታሪኽ እዩ።
ኣብ መዋእልና ኩሉ፣ ንህዝቢ ትግራይ ህይወቶም ኣወፊዮም፣ ኣካሎም ጎዲሎም ምንነትን ህላወን ህዝቦምን ዓዶምን ዘውሓሱ ጀጋኑና ዝግበኦም ክብሪ ክረኽቡ ምግባር ድማ ናትና ግቡእ እዩ።
እዚ ናይ መስዋእትነትን ስማእትነትን ታሪኽ ግን ደው ክብል፣ ህዝቢ ትግራይ ግዳይ ኩናትን ሳዕቤናቱን ዝኾነሉ ከይዲ ተዓፂዩ ዘተኣማን ሰላም ክረክብ፣በቢግዝኡ ዕሸላት እነሰወአሉ ምዕራፍ ክዕፆን ናይ ልምዓትን ምዕባለን ባህጉ ክሰምር ክንገብር ይግባእ።
" ፕረዝደንት ጌታቸው ረዳ
#ቤት ፅሕፈት ፕረዚዳንት ትግራይ 
20 ሚያዝያ 2015 ዓ.ም
መቐለ

ብምኽትል ፕሬዝደንት ብልፅግና ዝተመርሐ ጉጅለ ልኡኽ ምስ ላዕለዎት ሰብ መዚ ግዚያዊ ምምሕዳር ትግራይን ተወከልቲ ዝተፈላለዩ ክፋላት ሕብረተሰብን ዘትዩ።
ኣብቲ ምይይጥ ፕሬዝደንት ግዚያዊ ምምሕዳር ጌታቸው ረዳ እቲ ጉጅለ ልኡኽ ምምፅኡ ነቲ ተጀሚሩ ዘሎ ከይዲ ሰላም ሓጋዛይ ምዃኑ ብምግላፅ፣ በቲ ኩናት ዝዓነዋ ትካላትን ካብ መረበቶም ዝተመዛበሉ ወገናት ዑደት ምስላጦም ገሊፆም።
ምክትል ፕሬዝደንት ውድብ ብልፅግና ኣይተ ኣደም ፋራህ ብወገኖም እቲ ስምምዕ ሰላም ብዝተማልኣ ኣገባብ ክትግበርን በቲ ኩናት ዝዓነወ ከባቢታት ዳግም ንምህናፅ መንግስቲ ድልው እዩ ዝበሉ እንትኾን ሃገርና ዘላቒ ሰላም ዝዓሰላን ፀገማት ብምይይጥ ዝፍትሑሉን ንምግባር መንግስቲ እናሰርሐ እዩ ኢሎም።
ብተወሳኺ ድማ ነቲ ተጀሚሩ ዘሎ ሰላም ብዝተማልአ ኣገባብ ክትግበርን ህዝቢ ምስ ህዝቢ ዘሎ ርክብ ክጠናኸር ኩሉ ወገን ክሰርሕ ፀዊዖም።
መራሕቲ ሃይማኖት ፣ዓበይቲ ዓድን ካብ ዝተፈላለዩ ክፋላት ሕብረተሰብ ዝተወከሉ ኣካላት ድማ ነቲ ተፈጢሩ ዘሎ ሰላም ብምንኣድ ተጠናኺሩ ክቕፅል ዝተላበዉ ኮይኖም ዘይተፈትሑ ፀገማት ህዝቢ ትግራይ ክፍትሑን ከምኡ እውን ተመዛበልቲ ወገናት ናብ መረበቶም ክምለሱን ሓቲቶም።
እቲ ጉጅለ ልኡኽ ትግራይ ዳግም ንምህናፅ ኣብ ዝግበር ምንቅስቓስ ዝሕግዝ ናይ ገንዘብን ዓይነትን ሓገዝ ኣበርኪቱ ኣሎ።
# ድወት
20 ሚያዝያ 2015 ዓ.ም
መቐለ

ብምክትል ፕረዝደንት ውድብ ብልፅግና ኣይተ አደም ፋራህ ዝተመርሐ ጉጅለ ልኡኽ ርእሳነ ምምሕዳራት ክልላት ኢትዮጵያ መቐለ ኣትዩ።
ኣብቲ ጉጅለ ልኡኽ ርእሳነ ምምሕዳር ክልላት ኢትዮጵያ (ርእሰ ምምሕዳር ክልል ኦሮምያ ኣይተ ሽመልስ ኣብዲሳ፣ ርእሰ ምምሕዳር ክልል ኣምሓራ ዶ/ር ይልቃል ከፍያለ፣ ከንቲባ ከተማ ኣዲሳባ ወ/ሮ ኣዳነች ኣቤቤ) ሓዊሱ ብርክት ዝበሉ ላዕለዎት ሰብ መዚ ይርከቡ።
ነቲ ጉጅለ ልኡኽ ብፕረዚደነት ጌታቸው ረዳ ላዕለዎት ሰብ መዚ ግዚያዊ ምምሕዳር ትግራይ ኣቀባብላ ተገይሩሉ ኣሎ።
እቶም ዑድተኛታት ኣብ ውቕሮ ዝርከብ በቲ ኩናት ሙሉእ ንሙሉእ ዝዓነወ ኢንዳስትሪ ሌዘር ሸባ ዑደት ክገብሩ መርሃ ግብሪ ተታሒዙ ኣሎ።
ምስ ሰብ መዚ ግዚያዊ ምምሕዳር ትግራይ ከምዝዝትይ እውን ንምፍላጥ ተኻኢሉ።
@ድወት
19 ሚያዝያ 2015 ዓ.ም
መቐለ

መራሕቲ ሃይማኖት ኣባ ገዳታትን ሃዳ ስንቄን ክልል ኦሮምያ ልዕሊ 10 ሽሕ ኩንታል ሓገዝ ምግቢ ሒዞም መቐለ ኣትዮም።
------
ዘላቒ ሰላም ክህሉን ውዕሊ ዘላቒ ቶኽሲ ጠጠዉ ምባል ፕሪቶርያ ተግባራውነት ክህልዎን ግዝያዊ ምምሕዳር ትግራይ ምስ መንግስቲ ፌዴራል ርክባት ብምክያድ ብርክት ዝበሉ ስራሕቲ እናተወገኑ ይርከቡ፡፡
ናይዚ መቐፀልታ ዝኾነ ድማ ኣብ መንጎ ህዝብታት ዝህሉ ርክባት ንምጥንኻርን ዘላቒ ሰላም ክህሉን መራሕቲ ሃይማኖት፣ ኣባገዳ፣ ሃዳ ስንቄን ብሄራዊ ክልላዊ መንግስቲ ኦሮምያን ኣብ ጎኒ ህዝቢ ትግራይ ከም ዘሎ ንምግርግጋፅ 10 ሽሕ ኩንታል ሒዞም መቐለ ኣትዮም ፡፡
እቶም ኣባገዳታት፣ መራሕቲ ሃይማኖትን ሃዳ ስንቄን ካብ ዞባ ምዕራብ ተመዛቢሎም ኣብ ከተማ መቐለ ዝርከቡ ተመዛበልቲ ወገናትን ፆታዊ መጥቃዕቲ ዝበፅሐን ደቂ ኣንስትትዮ ተዘዋዊሮም ተዓዚቦም፡፡
ህዝቢ ትግራይ ዝበፅሖ በደልን መከራን ዝለዓለ ምዃኑ ብምግላፅ ተጀሚሩ ዘሎ ሰላም ብሙሉኡነት ተግባራዊ ክኸውን ከም ዝሰርሑን ኣብ ህዝቢ ትግራይ በፂሑ ዘሎ ሰብኣዊ ፣ሰነ ልቦናዊ ፣ማሕበራውን ቁጠባውን ሃሰያ ንምሕጋዝ ድማ ኣብ ጎኒ ህዝቢ ትግራይ ጠጠው ከም ዝብሉን ደግፎም ኣጠናኺሮም ከም ዝቕፅሉሉን ሓቢሮም ፡፡ ዝለኣኾም ህዝብን መንግስትን ኦሮምያ ኣብ ጎድኒ ህዝቢ ትግራይ ምዃኑ እውን ሓቢሮም።
እቶም ተመዛበልቲ ወገናት ብወገኖም ነቲ ዘለዎም ከበድቲ ፀገማት ዝፍታሕ ፋይናንሳዉን ንዋታዉን ሓገዝ ብምግባር ጥራሕ ዘይኮነስ ናብ መረበቱ ክምለስ ምስራሕ ምዃኑ ብምግላፅ እቶም ልኡዃት ኣብ ጎድኒ ህዝቢ ትግራይ ኮይኖም ክሕግዙ ፀዊዖም።
ንግዝያዊ ምምሕዳር መንግስቲ ትግራይ ወኪሎም ሓገዝ ዝተረኸቡ ኣካላት ድማ ብብሄራዊ ክልልላዊ መንግስቲ ትግራይ ንዝተገበረሉ ሓገዝ ብምምስጋን ደገፎም ክቕፅል ተላብዮም፤ ኢሉ ዝፀብፀበ ትግራይ ቴሌቪዥን እዩ።
18 ሚያዝያ 2015 ዓ.ም
መቐለ

ዘተ ምስ ልኡዃት ህዝቢ ክልል ኦሮምያ
----
ፕሬዝደንት ግዝያዊ ምምሕዳር ትግራይ ኣይተ ጌታቸው ረዳ ምስ ልኡዃት ክልል ኦሮምያ ዘትዮም።
ኣይተ ጌታቸው ኣብቲ እዋን ዘተ፣ ህዝቢ ትግራይ ብኣፅዋር ዝህደነሉ ኩነታት ሰጊሩ ስሩዕ ምንቅስቓስ ናብርኡ ሓደ ኢሉ ይጅምር ምህላው ገሊፆም።
ይኹን እምበር ኩሉ ነገር ዝስኣነን ዝተፈናቐለን ብምዃኑ ናብ ንቡር ክምለስ ከቢድ ስራሕ ከም ዝሓትትን ሐዚ እውን መሬት ትግራይ ኣብ ኢድ ፀላኢ ከምዘሎን ኣገንዚቦም።
ስለዚ እቶም ልኡዃት ነዚ ህልዊ ኩነታት ንኽሪኡ ብኣካል ኣብ ትግራይ ብምርካቦም ልዑል ምስጋና ድሕሪ ምቕራብ እቲ ዘካየድዎ ዑደት ንምትሕግጋዝን ዘላቒ ሰላም ንምምፃእን ከም ዝሕግዝ ወሲኾም ኣረዲኦም።
እቶም ልኡዃት ብወገኖም ብኹሉ ኣንፈት ሓዊ ዝዘነቦ ህዝቢ ዝበፅሖ ስቓይ፣ ካልእ ኣካል ማዕረ ማዕሪኡ ክርደአሉ ከም ዘይኽእል ገሊፆም።
ኮይኑ ግና ናብ መረበቱ ወሪድካ ብኣካል ምርኣይ ዝበለፀ እቲ ፀገም ክትርዳእ ስለዝሕግዝን ርክብ ንምጥንኻርን ንህዝቢ ኦሮሞ ወኪሎም ከም ዝመፁ ኣረዲኦም።
ኣብ ትግራይ መፂኦም ብዝረአይዎ ድማ ኣብ መፅለሊ ዘሎ ኮነ ካልእ ማሕበረሰብ ፣ ትልሓስ፣ትጠዓም ዘይብሉ ኮይኑ ከም ዝረኸብዎ ሓቢሮም።
ብተወሳኺ ሐዚ ስሩዕ ናብርኡ ከይጅምር ዝበዝሕ ትግራዋይ ናብ መረበቱ ከምዘይተመልሰ ከምዝተዓዘቡ ብምግላፅ ተመዛበልቲ ናብ መረበቶም ክምለሱ ዝከኣሎም ከምዝገብሩ ገሊፆም።
ኣብቲ መድረኽ ካብ ኩሉ ክፋል ማሕበረሰብ ትግራይ ዝተወከሉ ኣካላት ዝተረኸቡ እንትኸውን ንክልል ኦሮምያ ወኪሎም ንዝመፁ መራሕቲ ሃይማኖት፣ ኣባገዳ፣ ሀደ ሲንቄታትን መናእሰይን ብኽብሪ ተቐቢለምዎም፤ወይን ከም ዝፀብፀቦ።
18 ሚያዝያ 2015 ዓ.ም
መቐለ

ዝቐፀለ ዘተ ምምሕዳራት መቐለን ኣዲስ ኣበባን
--------------------------------------------------------
ኣብ ከተማ ኣዲስ ኣበባ ዑደት እናካየደ ዝርከብ ጉጅለ ልኡኽ ምምሕዳር ከተማ መቐለ ምስ ኣመራርሓ ምምሕዳር ከተማ ኣዲስ ኣበባ ኣብ ዘካየዶ ዘተ ኣብ ትግራይ ዝተኻየደ ኲናት ስዒቡ ኣብ ከተማ ኣዲስ ኣበባ ኣብ ልዕሊ ዝነበሩ ነበርትን ሰብ ሃፍትን ደቂ ትግራይ ብምዃኖም ጥራሕ መሬቶምን ንብረቶምን ዝተወሰዶም ምህላዎም ምክትል ከንቲባ ከተማ መቐለ ኣይተ ኤልያስ ካሕሳይ ገሊፆም፡፡ 
ብመንነቶም ጥራሕ መጥቃዕቲ ዝበፅሖም ደቂ ትግራይ ነበርትን ሰብሃፍትን ከተማ ኣዲስ ኣበባ ምህላዎም ዝሓበሩ ኣይተ ኤልያስ ንኣብነት "ብዘይኣግባብ መሬትና ተመንጢልና፣ ገዛ ዝሃነፅናሉ መረጋገፂ ፋይል እናሃለወና ተሓዲግና ነዚ ንምምላስ ድማ ናብ ቤት ፍርዲ እናተመላለሰና ንጠበቓ ካብ ክልተ ክሳብ ኣርባዕተ ሚልየን ብር ንኸፍል ኣለና" ዝብል መረረት ካብቶም ወገናት ምቕራቡ ኣይተ ኤልያስ ሓቢሮም፡፡ 
ብዘይኣግባብ ዝተትሓዘ መሬት ይኹን ንብረት እንተሃልዩ ብሕጊ ኣገባብ ክዳነን ክፍታሕን ልክዕ እዩ ዝበሉ ኣይተ ኤልያስ ዝተርኣዩ ፀገማት ንምፍታሕ ምምሕዳር ከተማ ኣዲስ ኣበባ ዛጊድ ዝገበሮ ምንቅስቓስ ብምንኣድ ሐዚ እውን ዘይተፈትሑ ፀገማት ንምፍታሕ ምምሕዳር ከተማ ኣዲስ ኣበባ ጠመተ ሂቡ ከም ዝሰርሕ እምነትና እዩ ኢሎም፡፡ 
ኣብቲ ጉዳይ ኣመልኪቶም ምላሽ ዝሃቡ ሓላፊ ቤት ፅሕፈት ከንቲባ ምምሕዳር ከተማ ኣዲስ ኣበባ ኣይተ ጥላሁን ወርቁ ቅድሚ ሐዚ ፀገም ፀጥታ ኣሎ ተባሂሉ ዝተትሓዙን ዝተኣገዱን ከንቲባ ከተማ ኣዲስ ኣበባ ዝመርሕኦ ጉጅለ ተጣይሹ መፍትሒ ክወሃብ ምፅንሑ ብምሕባር ምናልባት ዛጊድ ከይፈለጥናዮ ዝፀንሐ እንተሃልዩ ግን ተኸታቲልና መፍትሒ ክንገብረሉ ኢና ኢሎም፡፡ 
ምናልባት ፀገማት እናሃለዎም ናይ ብሄር መልክዕ ከትሕዙ ዝደልዩ ብሓባር ክንቃለሶም ይግባእ ዝበሉ ኣይተ ጥላሁን ግን ድማ ብመንነቶም ተጋሩ ብምዃኖም ጥራሕ ፀገም በፂሒዎም ዛጊድ ፍታሕ ዘይረኸቡ ነበርቲ ይኹኑ ሰብሃፍቲ ተጋሩ ነበርቲ ከተማ ኣዲስ ኣበባ እንተሃልዬም ግን ብፋሉይ ቀዳምነት ሂብና ኣብ ቤት ፅሕፍትና ንምትእንጋድን ዘለው ፀገማት ንምትዕርራይን ድልዋት ኢና ኢሎም ሓላፊ ቤት ፅሕፈት ከንቲባ ምምሕዳር ከተማ ኣዲስ ኣበባ ኣይተ ጥላሁን ወርቁ ፡፡
#ትግራይ ቴሌቪዥን
18 ሚያዝያ 2015 ዓ.ም
መቐለ

ፕረዝደንት ጌታቸው ረዳ ብፍሉይ ልኡኽ ኣሜሪካ ኣብ ቀርኒ ኣፍሪካ ማይክ ሀመር ምስ ዝተመርሐ ልኡኽ ዘትዮም።
ኣይተ ጌታቸው ረዳ ምስቲ ልኡኽ ጉጅለ ዘካየድዎ ዘተ ዕውት ከምዝነበረ ኣብ ዕላዊ ፌስቡክ ገፆም ጠቒዖም።
ስምምዕ ሰላም ፕሪቶርያ ሓዊሱ፣ ምንጋስ ፍትሕን ተሓታትን ዝተፈፀሙ ገበናት ከምኡ እውን ቀረብ ሰብኣዊ ሓገዝን ግደ መንግስቲ ኣሜሪካ ኣብ ዳግመ ህንፀት ትግራይን ዝብሉ ዛዕባታት ዕውት ዘተ ምስላጦም ኣይተ ጌታቸው ረዳ ሓቢሮም።
ኣይተ ጌታቸው ረዳ መንግስቲ ኣሜሪካ ዝገብሮ ዘሎ መትከል መሰረት ዝገበረ ሓገዝ ንኢዶም።
ፕረዝደንት ጌታቸው ረዳ ብፍሉይ ልኡኽ ኣሜሪካ ኣብ ቀርኒ ኣፍሪካ ማይክ ሀመር ምስ ዝተመርሐ ልኡኽ ዘትዮም።
ኣይተ ጌታቸው ረዳ ምስቲ ልኡኽ ጉጅለ ዘካየድዎ ዘተ ዕውት ከምዝነበረ ኣብ ዕላዊ ፌስቡክ ገፆም ጠቒዖም።
ስምምዕ ሰላም ፕሪቶርያ ሓዊሱ፣ ምንጋስ ፍትሕን ተሓታትን ዝተፈፀሙ ገበናት ከምኡ እውን ቀረብ ሰብኣዊ ሓገዝን ግደ መንግስቲ ኣሜሪካ ኣብ ዳግመ ህንፀት ትግራይን ዝብሉ ዛዕባታት ዕውት ዘተ ምስላጦም ኣይተ ጌታቸው ረዳ ሓቢሮም።
ኣይተ ጌታቸው ረዳ መንግስቲ ኣሜሪካ ዝገብሮ ዘሎ መትከል መሰረት ዝገበረ ሓገዝ ንኢዶም፤ከም ዜና ድወት።
18 ሚያዝያ 2015 ዓ.ም
መቐለ

ኣብ ከተማ ኣዲስ ኣበባ ዝቐነየ ጉጅለ ልኡኽ ግዝያዊ ምምሕዳር ትግራይ ተመሊሱ
ኣብቲ "ኲናት ደዉ ይበል፣ ሰላም ነፅንዕ"ብዝብል መሪሕ ሓሳብ ብፕረዚደንት ኣይተ ጌታቸዉ ረዳ እናተመረሐ ኣብ ከተማ ኣዲስ ኣበባ ኣብ ዝተኻየደ ናይ ሽልማትን ምስጋናን ስነ ስርዓት ዝተረኸበ ጉጅለ ልኡኽ ግዝያዊ ምምሕዳር ትግራይ ሎሚ ናብ መቐለ ተመሊሱ።
እቲ ስነ ስርዓት ሽልማት ኣብ ስምምዕ ሰላም ፕሪቶርያ ዕዙዝ ግደ ዝነበሮም ኣካላት ዝተሸለምሉ መድረኽ ምንባሩ ዝዝከር ኮይኑ፣ኣብኡ ዝተረኸበ ጉጅለ ልኡኽ ግዝያዊ ምምሕዳር ትግራይ ሎሚ ናብ ከተማ መቐለ ተመሊሱ ኣሎ።
17 ሚያዝያ 2015 ዓ.ም
መቐለ

ፍሉያት ልኡዃት መቐለ ኣትዮም
ፍሉይ ልኡኽ መንግስቲ ኣሜሪካ ኣብ ቀርኒ ኣፍሪካ ማይክ ሀመርን ፍልይቲ ልእኽቲ ሕብረት ኣውሮፓ ኣብ ቀርኒ ኣፍሪካ ኣኔት ዌቤርን፤ ከምኡ እውን ኣምባሳደር ኣሜሪካ ኣብ ኢትዮጵያ ትሬሲ ጃኮብሰን መቐለ ኣትዮም።
17 ሚያዝያ 2015 ዓ.ም
መቐለ

መበል 1444 ዒድ ኣልፈጥር

"ማሕበረሰብ ሙስሊም መበል 1444 ዒድ ኣልፈጥር እንተኽብር ንዝተፀገሙን ዝሓመሙን ወገናቱ ብምሕጋዝን ብምፅንዕናዕን ክኸውን ኣለዎ" ፕረዚደንት ላዕለዋይ ቤት ምኽሪ ጉዳያት እስልምና ሸክ ኣደም ዓብደልቃድር
12 ሚያዝያ 2015 ዓ.ም
መቐለ

ብዶክተር ኢንጅነር ሃፍቶሙ ኢተፋ ዝተመርሐ ጉጅለ ልኡኽ ሚኒስትር ማይን መዓድንን ኢትዮጵያ ንዕላዊ ዑደት ስራሕ መቐለ ኣትዩ።
ኣብ ዓለም ለኸ መዕርፎ ነፈርቲ ኣሉላ ኣባ ነጋ እንትበፅሕ ፣ ብካብኔ ሴክሬታሪያት መሰረተ ልምዓት ወ/ሮ ያለም ፀጋይን ሓላፊ ቢሮ ማይን ኢነርጅን ትግራይ ኣይተ ሓጎስ ገብረእግዚኣብሄርን ኣቀባብላ ተገይሩሎም።
ሚኒስተር ማይን መዓድንን ኢትዮጵያ ንቢሮ ማይን ኢነርጅን ትግራይ ንግዚኡ መካየዲ ስራሕ ዝዉዕላ ሰለስተ መኻይን፣ሽዱሽተ ሞተር ሳይክልን ኮምፒተራትን ሓገዝ ጌሩ ኣሎ።
እቲ ጉጅለ ኣብ ከተማ መቐለ ምስ ኣመራርሓ ቢሮ ማይን ኢነርጅን ካልኦት ዝምልከቶም ኣመራርሓ ግዝያዊ ምምሕዳር ኣብ ጉዳይ ዕንወት ትካላት ማይ ትግራይ ኣድሂቡ ከምዝዝቲ ተሓቢሩ።
እቲ ልኡኽ ዛጊድ ኣብ ግድብ ገረብ ሰገን በፂሑ ዘሎ ፀገም ተዘዋዊሩ ዑደት ኣሳሊጡ፤ ኢሉ ቴሌቭዥን ትግራይ ኣብ ዜንኡ።
12 ሚያዝያ 2015 ዓ.ም
መቐለ

ቤት ምኽሪ ሃርበኛታት ትግራይ ተጣይሹ 
----- 
ቤት ምኽሪ ሃርበኛታት ትግራይ ካብ ዝተፈላለዩ ክፋላት ሕብረተሰብ ፖለቲካውን ወታደራዊ ኣመራርሓን ኣብ ዝተረኸብሉ ብዕሊ ተጣይሹ :: 
ፕሬዝዳንት ግዝያዊ ምምሕዳር ትግራይ ኣይተ ጌታቸዉ ረዳ እዚ ቤት ምኽሪ ኣብ ልዕሊ ህዝብን ሉዓላዊ ግዝኣትን ትግራይ ብልፍንታዊ ጀኖሳይዳዉያን ሓይልታት ዝተፈፀመ ቅሉዕ ወራር ንምምካትን ህላወ ህዝቢ ትግራይ ንምዉሓስን ኣብ ዝተኻየደ መኸተ ኣካሎም ዝጐደሉ ተጋደልቲ፣ስውኣትናን ስድረኦምን ትኹረት ሂቡ ዝሰርሕ ምዃኑ ሓቢሮም :: 
ቤት ምኽሪ ሃርበኛታት ጉዱኣት ኩናት ትግራይ፣ ጀጋኑ ትግራይ ግቡእ ክብሪ ተዋሂብዎም ካብ ተፀባይነት ዝወፅእሉ ብዘላቕነት ኣብ ምርግጋፅ ዳግመ ልምዓትን ሰላምን ትግራይ ተሳተፍትን ተረባሕትን ክኾኑ ዘፈፅም ቤት ምኽሪ ምዃኑን ነዚ ድማ ግዝያዊ ምምሕዳር ትግራይ ኣበርቲዑ ከምዝሰርሕ ኣይተ ጌታቸዉ ረዳ ወሲኾም ኣረጋጊፆም።
እቲ ቤት ምኽሪ ንሃርበኛታት ተጋደልቲ ትግራይ ዝኾን ንፁር ፖሊስታትን ኣንፈትን ኣቐሚጡ ረብሓ ሃርበኛታት ብዘረጋግፅ መንገድ ክፍፀም ብግዝያዊ ምምሕዳር ትግራይ ፍሉይ ትኹረት ሂቡ ከም ዝሰርሕ ተሓቢሩ፤ ከም ዜና ቴሌቪዥን ትግራይ ፀብፃብ ፡፡

ንኣስታት ኣርባዕተ ዓመት ተቛሪፁ ዘሎ ትምህርቲ ካብ 23 ሚያዝያ 2015 ክጅመር እዩ _ቢሮ ትምህርቲ
ብምኽንያት ለበዳ ሕማም ኮረናን ዳሓር ድማ ኣብ ትግራይ ብዝተኻየደ ቅሉዕ ወራር ንኣስታት ኣርባዕተ ዓመታት ተቛሪፁ ዝፀንሐ ከይዲ ምምሃር ምስትምሃር ካብ 23 ሚያዝያ 2015 ዓ/ም ጀሚሩ ብስሩዕ ከም ዝጅመር ቢሮ ትምህርቲ ትግራይ ዕላዊ ገይሩ።
ሓላፊ ቢሮ ትምህርቲ ትግራይ ዶ/ር ኪሮስ ጉዑሽ ሎሚ ንጋዜጠኛታት ኣብ ዝሃብዎ መግለፂ ፣ኣብ ትግራይ ብዝተኻየደ ቅሉዕ ወራር ኣብያተ ትምህርቲ ከቢድ ዕንወት በፂሕወን ሕዚዉን ገሊኣን መዕቖቢ ተመዛበልቲ ኮይነንይርከባ፤ ይኹን እምበር ምቺዊ ኩነታት ክሳብ ዝማላእ ተባሂሉ ህፃናት ተምሃሮ ካብዚ ንላዕሊ ካብ መኣዲ ትምህርቲ ክርሕቑ ኣይግባአን ዝብል ውሳነ ከምዝተወሰነ ሓቢሮም።
ብመሰረት'ዚ ካብ ቀዳማይ ክሳብ 12 ክፍሊ ዘለዉ ተምሃሮ 18 ሚያዝያ ምዝገባ ተኻይዱ 23 ሚያዝያ 2015 ትምህርቲ ከም ዝጅመር ገሊፆም።
ኣብ ትግራይ ቅድሚ ኮረና 1.6 ሚልዮን ተምሃሮ ኣብ መኣዲ ትምህርቲ ምንባሮም ዘዘኻኸሩ ዶ/ር ኪሮስ ጉዑሽ ፣ሕዚ ብዘሎ መረዳአታ ዕድምኦም ንትምህርቲ ዝበፅሑ 2.4 ሚሊዮን ክኾኑ ክምዝኽእል ስለዝግመት ነዚኦም ኩሎም ናብ መኣዲ ትምህርቲ ክኸቱ ከምዝግበር ገሊፆም።
12 ሚያዝያ 2015 ዓ.ም
መቐለ
# ድወት

ስነ-ስርዓት ኢፍጣር ኣብ ከተማ መቐለ
ብማሕበረሰብ ሙስሊም "ኢፍጣርና ንውሑስ ሰላምና" ኣብ ትሕቲ ዝብል መሪሕ ሓሳብ፣ ዓብዪ ናይ ጎደና ስነስርዓት ኢፍጣር፣ ኣብ ከተማ መቐለ ጐደና ሰማእታት ይካየድ ኣሎ።
ኣብቲ ስነስርዓት ፕሬዚደንት ግዝያዊ ምምሕዳር ትግራይ ኣይተ ጌታቸው ረዳን ካልኦት ኣጋይሽን ተረኺቦም ኣለዉ።
እኖታት ምሕጋዝ ዕማም ኩሉ
ብምኽንያት መበል ዒስራን ክልተን ዓመት ዝተኸበረ "መዓልቲ እኖ" ኣካለ ጉድኣት ዝርከበአን ሓምሳ እኖታት ገንዘባውን ንዋታውን ሓገዝ ተገይሩ።
እቲ ሓገዝ ንነፍሰወከፈን ንመውዓሊ በዓል ፋሲካ ዝኸውን ከክልተ ሽሕ ብር ከምዝተወሃበ ኣካያዲ ስራሕ ትካል ምግባረ ሰናይ እኖታት ንእኖታት ኣይተ ኣሸናፊ ምስ ገለፁ፤ እኖታት ንምሕጋዝ ኣብ ጎኖም ንዝኾኑ መድረግቲ ኣካላት ባንክታት ወጋገንን ኣንበሳን፣ ትካላት ሴቭ ዘ ቺልድረንን ዩኤን ኤች ሲ ኣርን ውን ከምዘመስገኑ ቴሌቪዥን ትግራይ ፀብፂቡ ኣሎ።
እኖታት ትግራይ ዘለዋሉ ፈታኒ ግዘ ናብ ንቡር ንክሰጋገራ ናይ ኹሉ ሓለፍነት እዩ ዝበሉ ኣካያዲ ስራሕ እታ ትካል ኣይተ ኣሸናፊ ፤ መዓልቲ እኖ እዚ ዓመት ጎደና እኖታት ካብ ምስያም ጀሚሩ ሓገዝ ንዝተፀገማ ብምሕጋዝ፣ እቲ ጎደና ኣብ ምልማዕን መዓልቲ እኖ ኣፍልጦ ክረክብን ናይ ኩሉ ኾይኑ ክቕፅልን ብምስራሕ የብዕልዎ ከምዘለው ወሲኾም ሓቢሮም።
ኣብ መወዳእታ፣ እኖታት ትግራይ ኣጋጢሙወን ካብ ዘሎ ኹለመዳያዊ ቅልውላው ንክወፃ ኹሉ በቢዝኽእሎ ክሕግዝ ይግባእ ኢሎም እቶም ኣካያዲ ስራሕ።
ኣብቲ ንእኖታት ዝተገበረ ሓገዝ ዝተረኸቡ ዳይሬክተር ባንኪ ኣንበሳ ሪጅን ሰሜን ኣይተ ሙዑዝ ኪደነ ፤ኣብ እኖታት ዝግበር ደገፍ መሰረት ኹላትና ስለዝኾነ ዝኸኣልናዮ ደጊፍና ኣለና ምስበሉ፤ እቲ ዝገበርዎ ሓገዝ ኣጠናኺሮም ከምዝቕፅለሉ ኣረጋጊፆም።
ዝተሓገዛ እኖታት ብወገነን ብትካል ምግባረ ሰናይ እኖታት ንእኖታትን ንዝተገበረለን ሓገዝ ብምምስጋን ኹሉ ኣብ ሓገዝን ኹለመዳያዊ ሕውየትን ደቂ ኣነስትዮ ትግራይ ዝከኣሎ ክሕግዝ ፀዊዐን።
4 ሚያዝያ 2015 ዓ.ም
መቐለ

"ትካላት ጥዕና ትግራይ ዝበፅሐን ከቢድ ዕንወት ናብ ንቡር ንምምላስ ሰፊሕ ስራሕ ይሓትት" ዶ/ር ሊያ ታደሰ 
ጉጅለ ልኡኽ ሚንስተር ጥዕና ብወረርቲ ሓይልታት ኣብ ዝዓነዋ ትካላት ጥዕና ዞባ ማእኸላይን ምብራቕን ትግራይ ኢሉ እውን ኣብ ከተማ መቐለ ዘለዋ ትካላት ጥዕና ኣብዚ ክልተ መዓልቲ ዕላዊ ዑደት ኣካይዱ።
እቲ ጉጅለ ልኡኽ ምስ ኣመራርሓ ቢሮ ጥዕና ትግራይ ኣብ ክልተ ኮይኑ ዕላዊ ዑደት ኣብ ዘካየደሉ ግዜ ትካላት ጥዕና ትግራይ ከቢድ ዕንወት ከምዘጋጠመን ሰፊሕ ስራሕ ከም ዝሓትትን ዶ/ር ሊያ ታደሰ ገሊፀን።
ብመሰረት በፂሑ ዘሎ ዕንወት ትካላት ጥዕና፣ ከም መንግስቲ ፌደራል ተተሒዙ ዘሎ ትኹረት በጀት ብቕልጡፍ ክልቀቕን ሰራሕተኛታት ናብ መኣዲ ስርሖም መሊኦም ክዋፈሩን ምግባር ከም ዝኾነ እውን ተዛሪበን።
ካብዚ ቀፂሉ ዝተጀመሩ ስራሕቲ ምጥንኻርን ዝዓነው ትካላት ዳግም ምህናፅን ዝዓበየ ትኹረት ዝተውሃቦ ከም ዝኾነን፣ ኣብ ሓፂር ግዜ ከም ዝጀምርን ድማ አብሪሀን ኣለዋ።
ምስቲ ልኡኽ ጉጅለ ዑደት ዝገበሩ ሓላፊ ቢሮ ጥዕና ትግራይ ዶ/ር ኣማኑኤል ሃይለ ከም ዝገለፅዎ ድማ ድሕሪ እቲ ዝተበፅሐ ስምምዕ ሰላም ክስርሑ ተባሂሎም ካብ ዝተትሓዙ ትልምታት ሓደ ምጥንኻርን ዳግመ ምምላስን ርክብ ምስ ሚኒስቴር ጥዕና ከም ዝኾኑን ኣወንታዊ ለውጢታት ከምዘሎን ገሊፆም።
ሕዚ ድማ ካብቲ ዑደት ብዝዘለለ፣ ብወረርቲ ሓይልታት ዝዓነው ትካላት ጥዕና ኣብ ምሕዋይ ምስ ሚኒስቴር ጥዕናን ካልኦት መዳርግቲ ኣካላትን ብሓባር ከምዝሰርሑ ተዛሪቦም ክብል ድወት ፀብፂቡ።
ብተዛማዲ ዜና፣ እቲ ልኡኽ ንፌዴራል ላዕለዋይ ሪፈራል ሆስፒታል ዓይደር ዑደት ኣካይዱ።
ድሕሪ እቲ ዑደት፣ ሓላፊ ቢሮ ጥዕና ትግራይ ዶ/ር ኣማኑኤል ሃይለ ብሰንኪ ጀኖሳይዳዊ ወረራ ትግራይ ኣብ ትካላት ጥዕና ትግራይ ዝበፀሐ ዕንወትን ጉሕለትን ዝተገበረ መፅናዕቲ ነቲ ጉጅለን ዓለም ለኻዊ ትካላት ገበርቲ ሰናይን መድረግቲ ኣካላትን ኣቕሪቦም።
እቲ ጉጅለ ልኡኽ ተኸፋፊሉ ኣብ ከተማ መቐለ ዝርከብ ማእኸል ተመዛበልቲ፣ ኢንስቲትዩት ምርምር ጥዕናን ካልኦት ትካላት ጥዕናን ክዕዘብ ምዃኑ ኣብ ዝወፀ መርሃ ግብሪ ይገልፅ።
እቲ ብዶክተር ሊያ ታደሰ ዝምራሕ ጉጅለ ልኡኽ ምስ ፕሬዚዳንት ግዝያዊ ምምሕዳር ትግራይ ኣይተ ጌታቸዉ ረዳን ዝምልከቶም ካብኔታትን ተራኺቡ ንቐፃሊ ዝዓነወ ጥዕና ትግራይ ቀልጢፍካ ብምህናፅ ናብ ግልጋሎት ንምምላስ ኣብ ዝብል ዛዕባታት ክዝቲ እዩ ዝበለ ቴሌቭዥን ትግራይ እዩ።
04 ሚያዝያ 2015 ዓ.ም
መቐለ

ልዕሊ 3 ነጥቢ 3 ሚልዮን ብር ሓገዝ
አብ ሃገረ እንግሊዝ ዝርከቡ ብመከተ ትግራይ ዝተወደቡ ዲያስፖራ ትግራይ ነቶም ምእነተ ህዝቦም ረዚን ዋጋ መቁሰልቲ ዝኸፈሉ አባላት ሰራዊት ትግራይ ንኣካላዊ ተሃድሶ ዝውዕል ብማሕበር ጉድአት ኲናት ትግራይ ማእከል ኦርቶ ፊዚዮ ትራፒ ኣቢሎም ልዕሊ 3 ነጥቢ ሰለስተ ሚልዮን ብር ሓገዝ ኣበርኪቶም።
ነቲ ሓገዝ ዝተረከቡ ስራሕ መካየዲ ማእከል ኦርቶ ፊዝዮ ትራፒ አይተ ብርሃነ ጠዓመ አብ ዓዲ እንግሊዝ ዝርከቡ ዲያስፓራ ትግራይ ተወዲቦም ብሽም ማሕበርና ዝገበርዎ ሓገዝ አብ ሕውየት ስነ ልቦናን አካልን ልዑል ትርጉም ስለ ዘለዎ ክምስገኑ ይግባእ ኢሎም።
ዋና ፈፃማ ሰራሕ ማሕበር ጉድአት ኲናት ትግራይ ተጋዳላይ ጨርቆስ ወለማርያም፣
ምእንተ ህዝቦም ዋጋ ዝከፈሉ ጀጋኑ ጉድአት ምሕጋዝ ሓላፍነት ኩሉ ትግራዋይ ፈታዊ ትግራይን ክኸውን ከምዝግባእ አተሓሳሲቦም።
ሓገዝ ዝተገበረሎም ጀጋኑ ጉድአት አባላት ሰራዊት ትግራይ ብወገኖም መላእ ህዝቢ ትግራይን ዲያስፖራትግራይን አብ ሕውየት ጉድአት ዝጀመሮ ስራሕቲ አጠናኪሩ ክቅፅለሉ ይግባእ ኢሎም፤ከም ፀብፃብ ቴሌቪዥን ትግራይ።
04 ሚያዝያ 2015 ዓ.ም
መቐለ

ንውጉኣት ኲናት ትግራይ ዝውዕል ሓገዝ ተበርኪቱ
እቲ ሓገዝ ብብር 215 ሽሕን 650 ዝተዓደገ 29 ኩንታል ፊኖ፣ ኣብ ሃገረ ጀርመን ብዝነብሩ ኣይተ ፍቓዱ መብራህቶም/ፊልሞን ገዛ ተጋሩ/ እዩ ንውጉኣት ኲናት ትግራይ ተበርኪቱ ዘሎ።
ነቲ ሓገዝ ዝተረከቡ ተወከልቲ ሰራዊት ትግራይን ውግኣት ኲናት ትግራይን ተጋደልቲ ክፍሎም ገ/ዋህድን ገ/ኪዳን ገ/መስቀልን፣ ነቲ ዝተበርከተ ሓገዝ ብምምስጋን፣ ሓገዞም ዝያዳ ተጠናኺሩ ኽቕፅልን ካልኦት ደቂ ትግራይ እውን ኣብ ተመሳሳሊ ቅዱስ ተግባር ንክነጥፉ ተላብዮም።
ነቲ ሓገዝ ብውክልና ናብ ማእኸል ሎጅስቲክስ ትግራይ ዘረከቡ መ/ር ተሻለ ገ/ሄር ብወገኖም፣ኣይተ ፍቓዱ መብራህቶም ካብ 2013 ዓ/ም ጀሚሮም ዝተፈላለዩ ሓገዝ እናገበሩ ዝመፁ ምዃኖም ብምዝኽኻር እቲ ሰናይ ተግባር ኣጠናኺሮም ክቅፅሉሉን ካልኦት እውን ኣሰሮም ክስዕቡን ኣተሓሳሲቦም።
04 ሚያዝያ 2015 ዓ.ም
መቐለ

ዑደት ጉጅለ ልኡኽ ሚኒስትር ጥዕና
ሎሚ 03 ሚያዝያ 2015 ዓ.ም ብሚኒስትር ጥዕና ዶ/ር ሊያ ታደሰን ካልኦት ኣመራርሓን ዝተመርሕ ጉጅለ ልኡኽ ዕላዊ ዑደት ንምስላጥ ሎሚ መቐለ ኣትዩ
እቲ ጉጅለ ልኡኽ ብሓላፊ ቢሮ ጥዕና ትግራይ ዶ/ር ኣማኑኤል ሃይለ ኣብ መዕርፎ ነፈርቲ ኣሉላ ኣባነጋ ኣቀባብላ ተገይሩሉ።
ሎሚ 01 ሚያዝያ 2015 ዓ.ም ኣብ ማእኸላት መዕቖቢ ተመዛበልቲ ከባቢ 70 ካሬ መቐለ ተዓቍቦም ንዝርከቡ ተመዛበልቲ ፕሬዚዳንት ግዝያዊ ምምሕዳር ትግራይ ኣይተ ጌታቸዉ ረዳ ተዘዋዊሮም ተዓዚቦም።
እቶም ተመዛበልቲ መድሓኒትን ሰብኣዊ ሓገዝን ብእዋኑ ከምዘይበፅሖምን ኣብ ከቢድ ፀገም ከም ዝርከቡን ነቶም ኣመራርሓ ግዝያዊ ምምሕዳር ትግራይ ገሊፆምሎም እዮም።
ፕሬዚዳንት ግዝያዊ ምምሕዳር ትግራይ ኣይተ ጌታቸዉ ረዳ እቲ ዝበፅሐ ከቢድ ፀገም ከምዝስመዖም ድሕሪ ምግላፅ፣ ምስ መንግስቲ ፌዴራል ዝተጀመረ ልዝብ ሰላም፣ ኣጠናኺርና እናቐፀልና ኢና፤ ኣብ ሉዓላዊ ግዝኣትና ኣትዮም ዝርከቡ ወረርቲ ሓይልታት ቀልጢፎም ክወፁ ብምግባር ኣብ ሓፂር እዋን ኩሉ ተመዛባሊ ናብ መረበቱ ክምለስ ኢዩ ኢሎም።
ኣብ ትግራይ ብዝተወለዐ ቅሉዕን ትሉምን ኩናት ብሰንኪ ኣብ ዝተፈላለዩ ቦታታት ተበቲኖም ዝርከቡ ነተጉትን ተተኮስትን ኣብ ልዕሊ ወገናትና ሞትን መቁሰልቲ ይበፅሕ ኣሎ።
እዚ ዝተገለፀ ብሰንኪ ነተጉትን ተተኮስትን ከቢድ ጉድኣት ንዝበፅሖም 37 ወገናት ፣ ኣብ ወረዳ ዓዴት ብልምዓት ተሃድሶ ገንዘባዊ ሓገዝ ኣብ ዝተገበረሎም እዩ ዝበሉ ርክብ ህዝቢ እቲ ወረዳ እዩ።
ካብቶም ጉድኣት ዝበፅሖም ነበርቲ ወረዳ ዓዴት ቀሺ ጉዕሽ ገብረስላሴን ገዝኦም ገሰሰውን፣ ብልምዓት ተሃድሶ/ RaDO ሓገዝ ንዝተገበረሎም ብምምስጋን፣ ነተጉትን ተተኮስትን ሕዚ እውን ፀገም እናብፅሑ ስለዝርከቡ ቀፃሊ ስራሕቲ ከምዝደልን ልምዓት ተሃድሶን ካልኦት አካላት ኢሉ እውን መንግስታዊ ትካላት ነዚ ጠመተ ገይሮም ብዕቱብ ክሰርሑን እቶም ጉድኣት ዝበፅሖም ወገናት ድማ ሓገዝ ንክገብሩሎም ኣተሓሳሲቦም፤ ይብል ካብ ወረዳ ዓዴት ርክብ ህዝብን መንግስትን ዝመፀና ሓበሬታ።
26 መጋቢት 2015 ዓ.ም (April 4/2023 ብኣቆፃፅራ ፈረንጂ)፣ ዓለም ለኸ መዓልቲ ነተጉትን ተተኮስትን ንግንዛበ ምዕባይ /international day for mine awareness/ ምኽንያት ብምግባር ኣብ ሓደጋን ሳዕቤን ነተጉትን ተተኮስትን ኣብ ከተማ መቐለ ዘተ ምስላጡ ዝዝከር ኮይኑ፣ ብሰንኪ ኩናት መላእ ትግራይ ብሰማይን ምድርን ብዝፍፀሙ ዝነበሩ ደብዳባት ሓደጋ ዘንፀላለዎ ከባቢ ኮይኑ ከምዘሎን በዚ ምኽንያት ድማ ኣብ ልዕሊ ሰብ፣ እንስሳትን ንብረትን ሓያል ጉድኣት የስዕብ ከምዘሎ ተገሊፁ እዩ።
30 መጋቢት 2015 ዓ.ም 
መቐለ

"ኣብ ዝመፅእ ክራማት ሓረስታይ ትግራይን ኩሉ በዓል ሞያ ሕርሻን ተደጋጊፉ፤ ዝርካቡ እታወታት ብምጥቃም መፍረይነት ሕርሻ ከዕቢ ይግባእ" ሓላፊ ቢሮ ሕርሻን ሃፍቲ ተፈጥሮን ዶክተር እያሱ ኣብርሃ
ኣብቲ ብፕሬዝዳንት ግዝያዊ ምምሕዳር ትግራይ ኣይተ ጌታቸው ረዳ ዝተመርሐ ኣባላት ካቢኔ ግዝያዊ ምምሕዳር ትግራይ ዘካየዱዎ ዑደት ስራሕቲ መስኖ ወረዳ ክልተ ኣውላዕሎ ገንፈል፣ዝተረኸቡ ዶክተር እያሱ ኣብርሃ ከምዝበልዎ፣ሎምዘበን ክራማት ካብ ክልል ኣመራርሓ ጀሚሩ ክሳብ ሓረስታይ ብውፍይነት ብምስራሕ፣ ሓረስታይ ትግራይ ኣብዑር፣ ናውቲ ሕርሻን እታወታቱን ብሓይሊታት ፅንተት ስኢኑ እኳ እንተሃለወ፣ በታ ዝርካባ ሃፍቲ ኣዋዲድናን ብምትሕግጋዝን ካብ ፈተውቲን ደገፍቲ ኣካላትን ሃፍቲ ብምትእኽኻብ መፍረይነት ሕርሻ ከነዕቢ ይግባእ ኢሎም።
30 መጋቢት 2015 ዓ.ም 
መቐለ

ዑደት ንጥፈታት መስኖ ኣብ ወረዳ ክልተ ኣዉላዕሎ፣ ገንፈል 
--------
ብፕሬዝዳንት ግዝያዊ ምምሕዳር ትግራይ ኣይተ ጌታቸዉ ረዳ ዝተመረሐ ካብኔ ትግራይ ኣብ ወረዳ ክልተ ኣዉላዕሎ ጣብያ ገንፈል ዝሳለጡ ዘለዉ ልምዓት ሕርሻዊ ንጥፈታት ተዘዋዊሩ ተዓዚቡ።
ኣብቲ ህሉዉ ንጥፈታት ልምዓት መስኖ ሓረስቶት ወረዳ ክልተ ኣዉላዕሎ ንምዕዛብን ዘለዎም ፀገማት ብቐፃልነት ንክፍታሕ ንምድጋፍን ዓሊሙ ዝተሳለጠ ዑደት ድማ ሰራሕተኛታት ትካል ምግቢ ዓለምን ካልኦትን ተሳቲፎም።
ኣብታ ጣብያ ዝርከቡ ሓረስቶት ብሰንኪ ጀኖሳይዳዊ ወራር ትግራይ ከምቲ ኩሉ ኣብ መላእ ትግራይ ዝተፈፀመ ዕንወትን ስርቅን ንሳቶም እዉን ግዳይ ከም ዝኾኑ ብምግላፅ ሐዚ ተጀሚሩ ዘሎ ሃዋህው ሰላም ተጠቒሞም ናብ ንጥፈታት ሕርሻ ተዋፊሮም ከም ዝርከቡ ሓቢሮም።
እንተኾነ ግና እቲ ጀኖሳይዳዊ ኩናት ዘበናዊ እታወታት ሕርሻ፣ቀረብ ሓይሊ መብራህቲ ከይረኽቡ ጌርዎም ጥራሕ ዘይኮነስ እቲ ቅድሚ ኩናት ወኒነምዎ ዝነበሩ ዘመናዊ ሜላ ሕርሻ ዘቀላጥፍ እታወታት ሙሉእ ብምሉእ ክዓኑን ተሰሪቑ ክዉሰድን ከም ዝተገበረ ገሊፆም።
እቲ ተጀሚሩ ዘሎ ተስፋ ሰላም ዘላቕነት ክህልዎን እታ ብልፍንታዊ ጀኖሳይዳዊ ወራር ዝበረሰት ትግራይ ዳግም ጠጢዓ ክትፈሪ ህዝቢ ትግራይ ናብ ጭቡጥ ሰላምን ልምዓትን ክትምለስ ዘበናዊ እታወታት ሕርሻን ግልጋሎት ሓይልን ቀልጢፉ ክረክብ ይግባእ ክብሉ ሓቲቶም።
ፕሬዚዳንት ግዝያዊ ምምሕዳር ትግራይ ኣይተ ጌታቸዉ ረዳ ድሕሪ እቲ ዑደት ኣብ ዝሃብዎ መብርሂ ብሰንኪ እቲ ጀኖሳይዳዊ ወራር ሕርሻ ትግራይ ከም ዝዓነወ ብምሕባር በቲ ተጀሚሩ ዘሎ ከይዲ ሰላም ተጠቒሞም ብድሆታት ተፃዊሮም ናብ ሕርሻ ንምምላስ ዝገበርዎ ፃዕሪ ንኢዶም።
ሓረስታይ ትግራይ ናብ ንቡር ሕርሻዊ ንጥፈታቱ ክምለስን እቲ ብኩናት ዝተሃሰየ ቁጠባ ትግራይ ከንሳእርርን ንእንሰርሖ ስራሕ ከም መበገሲ ክኾነና ኢና ዑደት ንገበር ዘሎና ዝበሉ ኣይተ ጌታቸዉ ረዳ፣ ሓረስታይ ትግራይ እታ ብወረርቲ ሓይልታት ዝዓነወ ናዉቲ ሕርሻ ፀጊኑ ናብ ስርሑ ክኣቱ ዘበናዊ እታወታት ሕርሻ ክረክብ ምስ ዝተፈላለዩ ሃገራዉን ዓለም ለኻዉን ትካላት ክንሰርሕ ኢና ኢሎም።
ብሓፈሻ ግና ኣብ ዘፈር ልምዓት ሕርሻ ትግራይ ቀልጢፍካ ለዉጢ ብምምዝጋብ ናብራ እቲ ብሰንኪ ኣብ ትግራይ ዝተፈፀመ ጀኖሳይዳዊ ወራር ስዒቡ ማእለያ ዘይብሉ ግፍዒ ዝበፀሖ ህዝብና ቀልጢፉ ካብቲ ዝገጠሞ ቁጠባዉን ስነ-ኣእሙራዉን ቅልዉላዉ ክወፅእ ኩላትናክንራባረብ ይግባእ ክብሉ ኣተሓሳሲቦም፤ ኢሉ ቴሌቪዥን ትግራይ ፀብፂቡ።
30 መጋቢት 2015 ዓ.ም 
መቐለ

ኣብ ፕሪቶሪያ ዝተኸተመ ዉዕሊ ሰላም ዘላቕነት ክህልዎ ብሰንኪ ትግራዋይ መንነቶም ተኣሲሮም ነይሮም ክሶም ተቛሪፁ ካብ ዝተፈትሑ ላዕለዎት ሰብ መዚ ትግራይ ሎሚ መቐለ ኣትዮም።
ብሰንኪ ኣብ ልዕሊ ትግራይ ዝተኣወጀ ጀኖሳይዳዊ ወራር ስዒቡ ኣብ ቀይዲ ዉዒሎም ንኣስታት ክልተ ዓመታት ኣብ ቤት ማእሰርቲ ካብ ፖለቲካዊ መራሕቲ ትግራይ ዶክተር ኣብርሃም ተኸስተ፣ ወ/ሮ ኬርያ ኢብርሂም ፣ዶ/ር አዲስ ኣለም ባሌማን ወ/ሮ ኣሰፉ ሊላይን ሎሚ መቐለ ኣትዮም።
ምክትል ኣዶ ወንበር ህወሓት ወ/ሮ ፈትለወርቅ ገብረእግዚኣብሄርን ላዕለዎት ኣመራርሓ ግዝያዊ ምምሕዳር ትግራይን ድማ ብኽብሪ ተቐቢሎሞም።
29 መጋቢት 2015 ዓ.ም
መቐለ
#ቴሌቪዥን ትግራይረ

ዋዕላ '' ስሙር ሓድነት ኣብ ንፁር ብሄራዊ ባህጊ ''
ብምትሕብባር ቴሌቪዥን ትግራይ፣ ማሕበር ልምዓት ትግራይን ፋብሪካ ስሚንቶ መሰቦን ዝተዳለወ "ስሙር ሓድነት ኣብ ንፁር ብሄራዊ ባህጊ" ብዝብል ቴማ ንኽልተ መዓልታት ዝፀንሕ ዋዕላ ኣብ ከተማ መቐለ ይሳለጥ ኣሎ።
ኣብዚ ዋዕላ ንፕረዚዳንት ግዝያዊ ምምሕዳር ትግራይ ኣይተ ጌታቸው ረዳ ሓዊሱ ኣባላት ካቢኔ ግዝያዊ ምምሕዳር ትግራይ፣ ሙሁራትን ካልኦት ዕዱማት ኣጋይሽን ዝተሳተፉ እንትኾኑ ኣብ ናይ ሎሚ ውዕልኡ ክልተ ዓበይቲ መፅናዕታዊ ፅሑፋት ቀሪቦም ዘተ ክግበረሎም እዩ።
ኣብቲ ዋዕላ "ቀንዲ ሓደጋታት ህላወና እንታይ እዮም ከመይከ ይፈትሑ ዝብል ዛዕባ ሎሚ ዝቐርብ ኮይኑ ብሄራዊ ረብሓ ትግራይ እንታይ እዮም?
ሓድነትን ስምረትን ኣብ ሓበራዊ ባህጊ ከመይ ይረጋገፁ ዝብል ድማ ፅባሕ ቀሪቡ ክዝተየሉ ኢዩ።
29 መጋቢት 2015 ዓ.ም
መቐለ
#ቴሌቪዥን ትግራይ

ጉጅለ ልኡኽ ላዕለዎት ትካላት ትምህርቲ ፌደራል፣ መቐለ ኣትዩ
ብሚኒስቴር ዲኤታ ላዕለዎት ትካላት ትምህርቲ ዶ/ር ሳሚኤል ክፍሌ ዝተመርሐ ጉጅለ ልኡኽ ኣብ መዕርፎ ነፈርቲ ኣሉላ ኣባነጋ እንትበፅሕ ሓላፊ ቢሮ ትምህርቲ ትግራይ ዶክተር ኪሮስ ጉዕሽን ካልኦት ላዕለዎት ሓለፍቲ መንግስቲ ትግራይን ኣቀባብላ ገይሮምሎም።
ድሕሪ ቐትሪ ኣብ ከተማ መቐለ ካብ ዝርከባ ማእኸላት መዕቖቢ ተመዛበልቲ ኮይነን ዘለዋን ዕንወትን ጉሕለትን ዝተፈፀመለን አብያተ ትምህርቲ ዓዲ ሓውሲን 2ይ ብርኪ ቤት ት/ቲ ሃፀይ የውሃንስን ዑደት ክገብሩ እዮም።
ብድሕሪኡ ኣብ ዝተፈላለዩ ዛዕባታት ኣድሂቦም ከምዝዛትዩ ንምፍላጥ ተኺኢሉ ኣሎ ከም ፀብፃብ ድወት።
28 መጋቢት 2015 ዓ.ም
መቐለ

ርኽክብ ስልጣን ነባርን ሓዱሽን መንግስቲ ትግራይ ተኻይዱ
ሓዱሽ ካብኔ ግዝያዊ መንግስቲ ትግራይ ካብቲ ዝፀንሐ ካብኔ መንግስቲ ትግራይ ሎሚ 27 መጋቢት 2015 ዓ.ም ስልጣን ተረኪቡ።
ኣብቲ እዋን ስነ-ስርዓት ርኽክብ ስልጣን ዝተረኸቡ ነበር ፕሬዚዳንት ትግራይ ዶ/ር ደብረፅዮን ገብረሚካኤል ከምዝበልዎ፣ ነቲ ሓዱሽ ግዝያዊ ምምሕዳር ሰናይ ስራሕ ክኸዉን ብምምናይ፣ ብስምምዕ ፕሪቶርያ መሰረት ካብ ኩናት ናብ ሰላማዊ ፖለቲካዊ ቃልሲ ተሰጋጊርና ኣለና ምስ በሉ፣ ህዝቢ ትግራይ ኣብ ጎኒ ጊዚያዊ ምምሕዳር ትግራይ ስለዘሎ ዕዉት ስራሕ ከም እትሰርሑ እምነተይ እዩ፤ እቲ ሓዱሽ ግዝያዊ ምምሕዳር ትግራይ ድማ ህዝቢ ትግራይ ካብቲ ገጢምዎ ዘሎ ከቢድ ፀገም ንምዉፃእን ሰላምን ልምዓትን ዝዓሰላ ትግራይ ንምርግጋፅን ኣብ ዝግበር ሰላማውን ፖለቲካውን ቃልሲ ተሓባቢርና ክነሰርሕ ኢና ኢሎም።
ፕሬዚደንት ግዝያዊ መንግስቲ ትግራይ ኣይተ ጌታቸዉ ረዳ ብወገኖም፣ ኩሉ ዓቕሚ ትግራይ ተጠቒምና ህልውናን ድሕንነትን ህዝቢ ትግራይ ውሑስ ክንገብር ኢና ምስ በሉ፣ ውፅኢት ከምፅኡ ንዝኽእሉ ስራሕቲ ጠመተ ብምግባር ዝጎደሉና እናመላእናን ድኽመት እናኣረምናን ለውጢ ንምምፃእ ክንሰርሕ ኢና ኢሎም።
27 መጋቢት 2015 ዓ.ም
መቐለ

መግለፂ ድጋፍ ትንሳኤ ህዝብታት ትግራይን ኤርትራን ኣብ ምጥያሽ ግዝያዊ መንግስቲ ትግራይ
-----
ድሕሪ እቲ ዝሓለፈ ኣዝዩ ፅንኩር ናይ ፅንተት ዓመታት፣ ህዝቢ ትግራይ ብሳላ ፅንዓቱን ሓድነቱን፣ ነቲ ገጢምዎ ዝነበረ ሓደጋ ብምሉኡ ከይትግበር፣ ጠቕላላ ከይፀንትን ከይምብርከኽን ኮይኑ እዩ።
እቶም ብሰላምን ብፖለቲካዊ ዘተን ኣይፋል ኢሎም ብኲናት ክንፈትሖ ኢና ዝበሉ ሓይልታት ናብ ጠረቤዛ ቀሪቦም ብሕገ-መንግስቲ ፀገማት ክፍታሕ ተሰማሚዕም እዮም።
እዚ ድማ መንግስትን ህዝብን ትግራይ ሓቂ ሒዙ ብፅንዓትን ብስምረትን ስለ ዝመከተ፣ ከምቲ ̏በትሪ ሓቂስ ትቐጥን እንበር ኣይትስበርን ̋ዝተባህለ ህዝቢ ትግራይ እውን ከይተሰብረ ህላዊኡ ብቅልፅሙ ኣዉሒሱ እዩ።
ሕጂ ድማ ውግእ ደው ኢሉ ሽግራት ብፖለቲካዊ ልዝብ ክፍትሑ ተሰማሚዖም።
ኣብ ደቡብ ኣፍሪቃ ከተማ ፕሪቶርያን ኣብ ኬንያ ከተማ ናይሮቢን ሓዱሽ መሰጋገሪ መንግስቲ ክቐውም ብዝተገብረ ስምምዕ ነዚ ተረኺቡ ዘሎ ሰላም ኣብ ድልዱል ሰረት ንምሓዝ ሓዱሽ መሰጋገሪ መንግስቲ ትግራይ ተጣይሹ ኣሎ፣ በዚ ኣጋጣሚ ንህዝቢ ትግራይ ዮውሃና ክንብል ንደሊ።
በዚ ታሪኻዊ ኣጋጣሚ፥ መራሒ ግዝያዊ መንግስቲ ትግራይ ኮይኑ ተመሪፁ ዘሎ ተጋዳላይ ጌታቸው ረዳ እንቛዕ ሓጎሰካ ኢልና ሓጎስና ክንገልጽ ንደሊ።
እቲ ፆር ዓብዪ ምዃኑ ተረዲኦም ዓቕምኻን ክእለትካን ርእዮም ከስግረና ይኽእል ኢዩ ኢሎም ሰለ ዝመረፁኻ ሓበን ክስማዓካ ይግብእ።
ማዕረ እቲ ተዋሂብካ ዘሎ ዕዙዝ ሓላፍነት፣ ብቕዓትን ተፀዋርነትን ከተርኢ ዘለና እምነት ደረት የብሉን።
ብሓፈሻ ህዝቢ ትግራይ ብፍላይ ድማ ሰልፍታት ፖለቲካ ትግራይ ነዚ ትግራይ ካብ ዲቕ ዝበለ ፀላም ናብ ባና ተስፋ ትሰጋገረሉ ዘላ መድረኽ፡ ፀላእቲ ትግራይ ኣብ ድርኩዂት ልዳታ ኮይኖም ይፃናተው ከምዘለዉ ብምርዳእ ነዛ ሓፃርን ወሳኒትን እዋን ብጥምረትን ስኒትን ምእንታን ክስገር ኩሉ ዜጋ ሓልዮት ህዝቡን ተጋደልቱን ብምቅዳም ትዕግስቲ፡ ምክእኣልን ነብሰ ምግታእን ከዘዉትር ኣፅኒዕና ንምሕፀን።
ትግራይ ከምባህግን ሕልምን ኩሉ ትግራዋይን፥ ፈተዉቲ ተጋሩን ክትከዉን እዛ ሓፃር መድረኽ ኣብ ጎኒ እዚ ሓዱሽ መሪሕነት ተሰሪዕና ናብ ዉሑስ መፃኢ ከነሰጋግራ ብስምረት ክንሰርሕ ይግባእ።
ዋና ዕላማ ትንሳኤ መጀመርያ እቲ ኣብ ልዕሊ ህዝቢ ትግራይ ዝወረደ ግፍዓዊ ጆኖሳይዳዊ ወራር ኣፈሺልካ ብዓወት ንምውፃእ ኣብ ዝግበር ቃልሲ ብዲፕሎማሲ፣ ብፋይናንስ፣ ብሚድያን ብፍላይ ኣንፃር እቶም ንፅልእን ምቕታልን ዝዕድሙ ባእታታት እጃምና ክንገብር ፀኒሕና ኢና።
ብቐፃሊ እውን ኣብ ዳግመ ህንፀት ትግራይ፣ ዘላቒን ውሑስን ሰላም ኣብ ምርግጋፅን ብዘይ ቕድመ ኩነት ናይ ርሑቑን ቀረባን ዕላማና ብምግባር፥ ብፍላይ ከዓ ኣብ መንጎ ህዝቢ ትግራይን ህዝቢ ኤርትራን መፃኢ ዕድሎም ከውሕሱ ብሓባር ከተንስኦም ዝኽእል ሓበራዊ ጥጡሕ ፖለቲካዊ ባይታ ኣብ ምትዕርራይ ንፅባሕ ዘይብሃል ቀዳማይ ዕማም እዩ።
ንሕና ትንሳኤ ህዝብታት ትግራይን ኤርትራን እዚ ተመሪፁ ዘሎ ሓዱሽ ግዝያዊ መንግስቲ ትግራይ፥ ህዝቢ ትግራይን ንብረት ትግራይን ኣብ ምጥፋእን ምዕናውን ዝተሰተፉ ብገበን ጆኖሳይድ ተሓተቲ ዝኾኑ ናብ ሕጊ ቀሪቦም ፍርዶም ክሳብ ዝረኽቡ ንዝግበር ፃዕርን ቃልሲን ኣብ ጎኒ እዚ ግዝያዊ ምምሕዳርን ካልኦት ኣብ ደገ ዘለዋ ሲቢካውያን ማሕበራትን ኮይና ዘይተሓለለ ቃልሲ ከምንገብር ንገልፅ።
ኣብ መንጎ ህዝብታት ትግራይን ኤርትራን እቲ ሕውነቱን ስድራ-ቤታዊ ምትእስሳሩን ናብ ንቡሩ ንኽምለስ ኣብ ዝግበር ኩለ መደያዊ ቃልሲ ናይ ማሕበርና ፈላማይ ዕላማን ኣጀንዳን ስለዝኾነ ከምቲ ልሙድ ህዝቢ ትግራይን መንግስቲ ትግራይን ኣብዚ ቅዱስ ተግባር`ዚ ልዑል ተሳትፍኦም ከምዘይፍለየና ንተእማመን።
እዚ ስራሕ ምስቶም ኩሎም ኣገደስቲ መደባት መንግስቲ ብቕድሚት ተሰሪዑ ግቡእ ጠመተ ንኽወሃቦ ሓደራ እናበልና ኣብዝኾነ ይኹን እዋን ደገፍናን ድልውነትናን ኣብ ቦትኡ ከምዘሎ ክንሕብር ንፈቱ።
ረብሓ ህዝቢ ትግራይ ኩሉ ሻብ ኣብ ሰላምን ፍቅርን መሰረት ዝገበረ ምዃኑ እናተሓበረ ዝመፀ ዋላ እንተኾነ ግን ከኣ ምስቲ ኣጋጢሙ ዝፀንሐ ሽግራትን ኣብ ህዝቢ ዝወረደ ኣደራዕን መሰረት ብምግባር ንቐፃሊ ተፃብኦታት ባይታን ዕድልን ዝህቡ ሃጓፋት ከይፍጠሩ ኣድላይ ጥንቓቐን ትካላዊ መስርሕን ክግበረሎም ሓደራ እናበልና፥ ኩሎም ደለይቲ ፍትሕን ሰላምን`ውን ኣብ ክሊ እዚ ተመሪፁ ዘሎ ሓዱሽን በዓል ተስፋን መሰጋገሪ መንግስቲ ክዓስሉ ደጊምና ክነዘኻኽር ንፈቱ።
ነቲ ፈታዊ ሰላምን ደላይ ፍትሕን ህዝቢ ትግራይ እንቋዕ ናብዚ በፂሕኻዮ ዘልኻ ናይ ተስፋ ሃዋህው ኣብፀሐካ እናበልና ንኣይተ ጌታቸው ረዳ`ውን፥ ህዝቦም ናብ ዝሐሸ ማሕበራዊ ፍትሕን ሰላምን ንኽመርሕዎ ደጊምና እንዃዕ እዚ ዕድል ኣጋጠሞም፥ ዕዉት ናይ ስራሕ ዘመን ክኾነሎም ድማ ካብ ልቢ ንምነ።
ሓቂን ርትዒን ይስዕር ⵑ
ዓለም ለኻዊ ሸንጎ (ካውንስል) ትንሳኤ ህዝብታት ትግራይን ኤርትራን 
ካብ ዓባይ ብሪጣንያ ለንደን

"ብፕሬዝዳንት ግዝያዊ መንግስቲ ትግራይ ኣይተ ጌታቸዉ ረዳ ዝምራሕ ኣብ ኣዲስ ኣበባ ዝቐነየ ጉጅለ ልኡኽ ትግራይ፣ ብኩናት ዝተሃሰየት ትግራይ ዳግም ንምህናፅን ንምሕዋይን ዝሕግዝ ዘተ ኣሳሊጡ" ዶ/ር ሓጎስ ጎዲፋይ
ካብኔ ግዝያዊ ምምሕዳር ትግራይ ኣብ ኣዲስ ኣበባ ኣብ ዝነበሮ ፃንሒት ነታ ብጀኖሳይዳዊ ኩናት ዝተሃሰየት ትግራይ ዳግም ንምህናፅን ንምሕዋይን ዝሓዞም ዓበይቲ ዕማማት ኣብ መሬት ንምፍፃም ዘኽእሎ ዘተ ከም ዘካየደ ካብኔ ሴክሬታሪያት ምትእኽኻብ ሃፍቲን ትልምን ምሕደራ ሃፍትን ትግራይ ዶ/ር ሓጎስ ጎዲፋይ ኣብራህሪሆም።
እቲ ብፕሬዝዳንት ኣይተ ጌታቸዉ ረዳ ዝተመረሐ ልኡኽ ኣብ ዙርያ ምምላስን ምዉሓስን ግዝኣታዊ ሓድነት ፣ምፍታሕ እሱራት፣በጀት ምልቃቕ፣ ሰብኣዊ ሓገዝን ካልኦት ብርክት ዝበሉን ዛዕባታት ዘትዩ ብቐፃልነት ንዝፍፀሙ ዕማማት መንግስቲ ፌዴራል ሓላፍነቱ ክዋፃእ ኣብ ምርድዳእ ተበፂሑ ከም መብርሂ ዶ/ር ሓጎስ።
ብሰንኪ እቲ ኣብ ልዕሊ ህዝብና ዝተፈፀመ ወራርን ደማዊ ኵናት ህዝቢ ትግራይ ሕርሻዊ ንጥፈታት ኣየካየደን፣ ናይ ጥዕናን ትምህርትን ስርዓት በሪሱ ኢዩን ዝበሉ ዶ/ር ሓጎስ ጎዲፋይ ነዞም ህፁፅ ፍታሕ ዘድልዮም ጉዳያት ናብ ተግባራዊ ስራሕ ንምእታዉ ምስ ዝምልከቶም ኣብያተ ዕዮ ፌዴራል ኣብ ምርድዳእ ከም ዝተበፀሐ እውን ወሲኾ ገሊፆም።
እቱ ልኡኽ ምስቶም ናይ ፌዴራል ኣብያተ ዕዮ ተራኺቡ ኣብ ትግራይ ዝበፀሐ ክሳራ ዳርጋ ሙሉእ ትግራይ ዝዓነወ ምዃኑ ፀብፃብ ቀሪቡ ሰፊሕ ምርድዳእ ከም ዝተገበረሉን ዶ/ር ሓጎስ ኣብ ፃንሒቶም ኣብሪሆም።
ትግራይ ካብ ፌዴራል እትረኽቦ ዝነበረት በጀት ንዝሓለፉ ዓመታት ተቛሪፁ ከም ዝነበረን በዚ እዉን ሰራሕተኛ መንግስትና መሃያ ክረክብ ኣይከኣልን።
ስለዚ ነዙ ቅልጡፍ ፍታሕ ክወሃቦን እቲ ናይ ዝሓለፈ ዓመት ዘይተዉሃበና በጀት እዉን ንክስደድ ሕቶ ኣቕሪብና ኣሎና ዝበሉ ዶ/ር ሓጎስ፣ ምስ ካሕሳ ተኣሳሲሩ ድማ፣ነቲ ኣብ ትግራይ ዝገጠመ ብርሰት ትግራይ ክትረኽቦ ዝግባእ በጀት ኩሎም ተላዒሎም ከም ዝተዘተየሎምን ንሐዚ ናይ 2015 ዓ/ም በጀት ብመሰረት ፓርላማ ፌዴራል ዝወሰኖ ቀልጢፉ ክለኣኽ ተወሲኑ ስራሕቲ ተጀሚሩ ምህላዉ ኣብሪሆም።
ምስ ጉዳያት ፍትሒ ተዛሚዱ ድማ እቲ ልኡኽ ምስ ሚኒስትር ፍትሒ ፃንሒት ከም ዘሳለጠ ዝገለፁ ዶ/ር ሓጎስ፣ ጉዳይ ብሰንኪ ኩናት ትግራይን ኢትዮጵያን ዝተኣሰሩን ትግራዋይ ብምዃኖም ጥራሕ ኣብ ዝተፈላለዩ ከባቢታት ኢትዮጵያ ዝተኣሰሩ ሲቪላትን ወታደራትን ክፍትሑ ብዝተገበረ ስምምዕ ምፍታሕ ከም ዝተጀመረ ገሊፆም።
ብሰንኪ እቲ ኣብ ልዕሊ ህዝቢ ትግራይ ዝተፈፀመ ጀኖሳይዳዊ ኩናት ማእለያ ዘይብሉ ግፍዒን ዕንወትን ተፈፂሙ ኢዩ ፤ እዚ በዓል ዋና ክረክብን ተሓታቲ ክኸዉን ብወገን ትግራይ ዝተፈፀመ እንተሃሊኡ እዉን ክሕተት ድልዋት ምዃና ተስማዕሚዕና ኣሎና ኢሎም ዶ/ር ሓጎስ።
ካብኔ ግዝያዊ ምምሕዳር ትግራይ ምስ ኣመራርሓ ኣብያተ ዕዮ ጥዕና፣ሕርሻን ትምህርትን ፌዴራል እዉን ከም ዝተራኸበን እቶም ካብ ትግራይ ዝኸዱ ሓደሽቲ ኣመራርሓ እዉን በቢዘርፎም ተራኺቦም ምይይጣት ጌሮም ብቕልጡፍ ክፍትሑ ዝግበኦም ክፍትሑ ኣብ ምርድዳእ ተበፂሑ ኢዩ ኢሎም።
እቲ ዘሎናሉ ወቕቲ ሕርሻዊ ንጥፈታት ዝካየደሉ ምስ ምዃኑ እቲ ብሰንኪ ኩናት ንልዕሊ ክልተ ዓመት ሕርሻ ዘይሓረሰ ሓረስታይ ትግራይ ሐዚ እታ ርካቡ ብኣገባብ ዘሪኡ ከፍሪ ዘበናዊ ዱኽዒ ብቑልጡፍ ክበፅሓሉ ተወሲኑ ኣብ ቀፃሊ ሰሙን ከም ዝጅምር ድማ ሓቢሮም።
እቲ ብፕሬዚዳንት ጌታቸዉ ረዳ ዝተመረሐ ካብኔ ትግራይ ምስ ቀዳማይ ሚኒስተር ኣብይ ኣሕመድ እዉን ከም ዝተራኸበን ኣብ ብርክት ዝበሉ ጉዳያት ከም ዝዘተየን ብምሕባር ብዋናነት ድማ እቲ ተጀሚሩ ዘሎ ሰላም ናብ ጭቡጥ ተግባር ክወርድ ኩሉ ሓላፍነቱ ክዋፃእ ከም ዘለዎ ተዘራሪብና ኢሎም ዶ/ር ሓጎስ ጎዲፋይ።
ብኣጠቓላሊ መንፈስ እቲ ዑደትን ዘተን ፅቡቕ ጅማሮ ከም ዝነበረ ብምግላፅ እዚ ግና ከይዱ ከይዱ ኣብ ባይታ ብዝሽረፍ ተግባር እዩ ዝዕቀን ዝበሉ ዶ/ር ሓጎስ እዚ እንትግበር እዩ ድማ ናብ ምትእምማንን ዘላቕነት ዘለዎ ሰላም ከሰጋግረና ዝኽእል ይብሉ።
እቶም ዘካየድናዮም ልዝባት እንድሕር ናብ ጭቡጥ ተግባራዊ ስራሕ ወሪዶም ህዝብና ካብቲ ብሰንኪ ጀኖሳይዳዊ ኵናት ዝበፀሖ ቁጠባዊን ስነ-ልቦናዊ ሃሰያን ወፅዩ ኣብ ልምዓትን ሰላምን ክዓስልን ዘኽእል እጃም ከም ዘለዎ ሓሳቦም ይገልፁ።
ካብኔ ግዝያዊ መንግስቲ ትግራይን መንግስቲ ፌዴራልን ድሕሪ ዘካየድዎ ዘተ ድሕሪ ሐዚ ዝህልዉ ቀፀልቲ ኣንፈታት ኣብ ሰለስተ ብርክታት ተኸፊሉ ክፍፀም ተሓሲቡ ከም ዘሎን ህዝቢ ትግራይ ቀልጢፉ ናብ ስራሕ ንምእታዉ ብብርኪ ህፁፅ ምስ ምልቃቕ በጀት፣ ናዉቲ ጥዕና፣ትምህርቲ፣ ሕርሻን ቀልጢፎም ክጅምሩ ተስማዕሚዕና ኢና ኢሎም።
ብተወሳኺ ድማ ኣብ ሓፂር እዋንን ኣብ ማእኸላይ እዋን ክፍፀሙ ግዜ ገደብ ዝተትሓዘሎም ትልምታት ተታሒዞም ተናቢብካ ንምስራሕን ንምፍፃምን ኣብ ስምምዕ ከም ዝተበፀሐ እዉን ሓቢሮም።
እዚ ተታሒዙ ዘሎ ትልሚ ብዕዉትነት ክፍፀም ድማ ዝፀነሐ ተመኩሮ ማዕበል ህዝቢ ብኣገባብ ብምጥቃም ክሰርሕ ኢዩ ዝበሉ ዶ/ር ሓጎስ መላእ ህዝቢ ትግራይ ድማ ካብቲ ገጢሙዎ ዘሎ ዕንወት ንምዉፃእ ኣብ ዝግበር ሰፊሕ ወፍሪ ኣብ ጎኒ እቲ ግዝያዊ ምምሕዳር ክስለፍ ፀዊዖም።
ኣብ ኣዲስ ኣበባ ኣብ ዝነበረና ፃንሒት ምስ ሰብ ሃፍቲ ደቂ ትግራይ ተራኺብና ንቐፃሊ ኣብ ሕዉየት ትግራይ ከመይ ሓቢርና ንሰርሕ፣ ዝነበሩ መንግስታዊ ቢሮክራሲያዊ ማሕንቖታት ዝፍትሕሉን ናብ ልምዓት ዝእተወሉን ባይታ ክነማቻቹ ምዃንና ኣብ ስምምዕ ከም ዝተበፀሐን ኣብ ትግራይን ካብ ትግራይ ወፃእን ዝርከቡ ሰብ ሃፍቲ ደቂ ትግራይ ፣ዳያስፖራን ደገፍቲ ልምዓት ትግራይን ድማ ብኵናት ዝዓነወት ትግራይ ዳግም ንምህናፅ ክንረባረብ ግዝያዊ መንግስቲ ትግራይ ይፅዉዕ ኢሎም ዶ/ር ሓጎስ ጎዲፋይ።
#ቴሌቪዥን ትግራይ
24 መጋቢት 2015 ዓ.ም
መቐለ

ልኡኽ ግዝያዊ ምምሕዳር ትግራይ መቐለ ኣትዩ

ብፕሬዚደንት ጌታቸው ረዳ ዝምራሕ ልኡኽ ግዝያዊ ምምሕዳር ትግራይ ኣብ ኣዲስ ኣበባ ዝነበሮ ፃንሒት ስራሕ ዛዚሙ መቐለ እንትኣቱ ኣብ ዓለም ለኸ መዕርፎ ነፈርቲ ራእሲ ኣሉላ ኣባነጋ እንትበፅሕ ኣቀባብላ ተገይርሉ።
እቲ ጉጅለ ልኡኽ ኣብ ኣዲስ ኣበባ ኣብ ዝነበሮ ፃኒሒት ልዕሊ ሓደ ሰሙን ኣብ ዙርያ ከይዲ ኣፈፃፅማ ስምምዕነት ሰላም ፕሪቶሪያ፣ኣብ ዳግመ ህንፀት ትግራይን ካልኦት ወሰንቲ ዛዕባታትን ኣመልኪቶም ምስ መንግስቲ ፌደራልን ሰብ ሃፍቲ ትግራይ ነበርቲ ኣዲስ ኣበባን ብምልዛብ ዋኒኑ ፈፂሙ ተመሊሱ ኣሎ።
እቲ ልኡኽ ብሰንኪ ጀኖሳይዳዊ ኩናት ትግራይ ኣብ መዝገብ ጥርጡራት ገበነኛታት መንግስቲ ኢትዮጵያ ኣትዮም ኣብ ቀይዲ ዝፀንሑ ፖለቲካውን ወታደራዉን ኣመራርሓ ትግራይ ክሶም ምቁራፁ ስዒቡ ዝተፈትሑ ገለ ኣመራርሓ እዉን ምስቲ ልኡኽ ናብ መቐለ ኣትዮም ኣለዉ።
ግዝያዊ መንግስቲ ትግራይ ኣብ ቀረባ እዋን ዕላዊ ስርሑ ጀሚሩ ብወረርቲ ሓይልታት ተታሒዙ ዘሎ መሬት ትግራይ ሓራ ክወፅእ፣ብሰንኪ እቲ ጀኖሳይዳዊ ኩናት ኣብ ዉሽጢ ትግራይን ካብ ትግራይ ወፃኢን ተበቲኑ ዘሎ ብሚልዮን ዝቑፀር ህዝቢ ናብ መረበቱ ክምለስ፣ንልዕሊ ክልተ ዓመታት መሃይኡ ዘይተቐበለ ኣማኢት ኣሽሓት ሰራሕተኛ መንግስቲ መሃይኡ ክኽፈልን ካልኦት ብርክት ዝበሉ ቅልጡፍ ጠለብ ዝሓቱ ዕዮታት ክፍፀሙ ክሰርሕ ትፅቢት ይግበር።
ብመሰረት እቲ ዉዕሊ ስምምዕነት ሰላም እዉን ተጋሩ ጥራሕ ብምዃኖም ኣብ ዝተፈላለዩ ከባብታት ኢትዮጵያ ኣብ ቤት ማእሰርቲ ዝርከቡ ወታደራውን ሲቪላውን ደቂ ትግራይ ክፍትሑ ትፅቢት ይግበር።
#Tigray Tv
23 መጋቢት 2015 ዓ.ም
መቐለ
ሕውየት ትግራይ ዝረጋገፅ ብዝተበተነን ብወፍርን እንተይኮነስ ብዝተዋደደ ፖሊስን ስትራተጂን ከምዝኾነ ኮሚሽን መፅናዕቲ ዘርኢ ምፅናት ትግራይ ኣፍሊጡ።
ኮሚሽነር ኮሚሽን መፅናዕቲ ዘርኢ ምፅናት ትግራይ የማነ ዘርኣይ ምስ ጋዜጣ ወይን ኣብ ዝነበሮም ፃንሒት ከምዝበልዎ፣ ኣብ ዝሓለፉ ዓመታት ትግራይን ተጋሩን ብሓይልታት ፅንተት ዘርኢ ምፅናት (ጀኖሳይድ) ተፈፂምዎ እዩ።
እቲ ዝተፈፀመ ዓለም ለኻዊ ገበን ጀኖሳይድ ቅድሚ ሕዚ ኣብ ዓለም ካብ ዝተረኣየ ገበን ጀኖሳይድ ብበዝሒ ተሳተፍቲ፣ ዕላማ እቲ ገበንን ኣፈፃፅምኡን ዝተፈለየን ዝኸበደን ከምዝኾነ ድሕሪ ምግላፅ ዓለም እዚ ገበን ብስሙ ክትፅውዖ፣ ገበነኛታት ክሕተቱን ሕውየት ትግራይ ክረጋገፅን ማሕበረሰብ ዓለም ክሰርሕ ከምዝግባእ እቶም ኮሚሽነር ሓቢሮም።
ኮሚሽነር የማነ ዘርኣይ፣ ማሕበረሰብ ዓለም እቲ ኣብ ትግራይ ዝተፈፀመ ገበን ከምዝፈለጦን ከምዝኾነኖን ምስ ገለፁ፣ ሃገራት ኣመሪካ፣ ኣውሮፖን ካልኦት ዓለም ለኻዊ ሰብኣዊ ትካላት እቲ ገበን ክሳብ ሕዚ ገበን ኩናትን ገበን ሰብኣውን ከምዝተፈፀመ እምበር ብስሙ ጀኖሳይድ ተፈፂሙ ክብሉ ከምዘይከኣሉ ኣፍሊጦም።
ኣብ መንጎ መንግስታት ትግራይን ኢትዮጵያን ውዕሊ ስምምዕ ሰላም ስዒቡ ኣብ ቀረባ እዋን ናብ ኣዲስ ኣበባ ዝመፁ ጉዳይ ወፃኢ ሃገረ ኣሜሪካ ኣንቶኒዮ ብሊንከን እውን "ኣብ ትግራይ ገበናት ኩናትን ሰብኣዊ ጥሕሰትን ተፈፂሙ እዩ" ከምዝበሉ ገሊፆም።
እቶም ኮሚሽነር ዘላቒ ሰላም ንምርግጋፅ ኣብ ትግራይ ገበን ዝፈፀሙ ብሕጊ ክሕተቱ፣ ማሕበረሰብ ዓለም ጀኖሳይድ ከምዝተፈፀመ ክገልፅን ዳግመ ሕውየት ህዝቢ ትግራይ ክረጋገፅን ኣተሓሳሲቦም።
እዚ ንምግባር ድማ ፈለማ ኣብ ልዕሊ ህዝቢ ትግራይ ዝተፈፀመ ዓለም ለኸ ገበን ብባህሪኡ ቅድሚ ሕዚ ኣብ ካልኦት ሃገራት ካብ ዝተፈፀሙ ጀኖሳይድ ዝተፈለየን ከቢድን ምዃኑ ኣፍልጦ ምሃብን ህዝቢ ትግራይ ንሃለዋቱን ድሕንነቱን ንምርግጋፅ ዘካየዶ መኸተ ዝግብኦ ክብሪ ምጉንፃፍ የድሊ ኢሎም።
ብሓይልታት ፅንተት፣ ህዝቢ ትግራይ ንኣስታት 30 ዓመት ሰሪሑ ዘፍረዮ ኣብ ክልተ ዓመት ውሽጢ ከምዝተወረረን ዝበረሰን ከምኡ እውን ንኣስታት ሰለስተ ዓመት ኣብ ዕፅዋን ክባን ስለዝፀንሐ ክከሓስ ይግባእ።
ብዘላቒ ሕውየት ንምርግጋፅ መንግስቲ ፖሊስን ስትራተጂን ከምኡ እውን ነቲ ፖሊሲ መፈፀሚ ሕጊ ከውፅእ ኣለዎ ኢሎም።
ህዝብን መንግስታውን ዘይመንግስታዊ ትካላትን ድማ ሓገዝቲ ክኾኑ ፀዊዖም።
ሕውየት ትግራይ ተሞክሮ ዓለም ገልቢጥኻ ጥራሕ ዝፍፀም ዘይኮነስ ባህርያት እቲ ገበን ኣብ ግምት ውሽጢ ብምእታው ካብ ስነ ልቦና ሕውየት ጀሚሩ ብውልቀ፣ ከም ህዝብን ትግራይን ፍትሓዊ ዳግመ ልምዓት ምርግጋፅ ከምዝግባእ እቶም ኮሚሽነር ኣፍሊጦም።
20 መጋቢት 2015 ዓ.ም
መቐለ

ምክያድ ክታበት ንፍዮን ፀረ ቫይረስ ኮሮናን ፣ምምማይ ሕፅረት መግቢ፣ዕደላ ቫይታሚን ኤን ፀረ መዓንጣ ሓሳኹን 
ክታበት ንፍዮን ፀረ ቫይረስ ኮሮናን፣ምምማይ ሕፅረት መግቢ፣ዕደላ ቫይታሚን ፀረ መዓንጣ ሓሳኩን ካብ 18 ክሳብ 29 መጋቢት 2015 ዓ.ም ከምዝወሃብ ቢሮ ሓለዋ ጥዕና ትግራይ፣ማሕበር እኖታት ንእኖታት፣ውድብ ጥዕና ዓለምን ዩኒሴፍን፣ብሓባር ኣብ ዝሃብዎ ጋዜጣዊ መግለፂ ሓቢሮም።
~ወፍሪ ክታበት ንፍዮ ካብ 6 ወርሒ ክሳብ 5 ዓመት ዕድመ ዘለዎም፣ 
~ምምማይ ሕፅረት መግቢ ትሕቲ 5 ዓመት ህፃውንትን ንነብሰ ፁራትን መጥበውትን 
~ዕደላ ቫይታሚን ኤ ካብ 6 ወርሒ ክሳብ 5 ዓመት ዕድመ ንዘለዉ ህፃውንቲ፤
-ስሩዕ ክታበት ትሕቲ 2 ዓመት ኮይኑ፣ ክታበት ንዝሓለፎምን ንዘቛረፁን ህፃውንቲ፣
~ከምኡ እውን ክታበት ፀረ ቫይረስ ኮሮና ቅድሚ ሕዚ እቲ ክታበት ንዝሓለፈን ኣዴታት ክወሃብ እዩ ኢሎም።
16 መጋቢት 2015 ዓ.ም 
መቐለ

ምልላይ ትግራይ
=
ቢሮ ርክብ ህዝብን መንግስትን፣ ቢሮ ባህልን ቱሪዝምን፣ ዓለም ለኻዉያን ምሁራን ተጋሩን ግሎባል ኮንሳልቲንግ ግሩፕን ዘተሓባበርዎ፣ ''ምልላይ ትግራይ" ኣብ ዝብል ዛዕባ ዘድሃበ ዘተ ኣብ ከተማ መቐለ ይካየድ ኣሎ።
ኣብቲ ዘተ መኽፈቲ ዘረባ ዘስምዑ ሓላፊ ቢሮ ርክብ ህዝብን መንግስቲ ትግራይ ኣይተ ረዳኢ ሓለፎም ከምዝበልዎ፣ምልላይ ከመይ ክግለፅ ይከኣል እንተተባሂሉ?
ብሰብ ዋና፣ብካሊእ ኣካል ወይ እውን ምሁራን ብዘፅንዑዎ ክግለፅ ይከኣል እዩ።
በየናይ ንረዳዳእ ወዘተ ዝብል እናተርኣየ፣ እናማዕበልናዮ ዝኸይድ እዩ ድሕሪ ምባል፣ ትግራይ ኣብ ምልላይ ብዝተፀንዐ ኣገባብ ኩሉ ክሳተፈሉ ብምግባር ቆላሕታ ገይርና ንሎሚ ከም መራኸቢ ወይ መበገሲ ኣጀንዳ ብምውሳድ፣ ግና ነዊሕ እናሓሰብና ትግራይ ከመይ ከነላልያ ንኽእል?
ዝብል ብውነን ብዝተተለመን ኩሉ ክንቀሳቐስ ይግባእ።
እቲ ዘተ ብቐፃሊ ዓሚዩቕ ፀጋታት ቱሪዝም ትግራይ ፣ታሪኽ፣ባህልን ሃይማኖታዊ ክብርታት፣ቃልስን ጅግነትን ፣ተፈጥሮኣዊ ትግራይ ብኩለ መዳያዊ እወንታዊ ምስሊ ትግራይ ኣብ ዓለም ምህናፅ ብሓፈሻ ክብሪታት ትግራይ ምልላይን ናብ ኢኮኖሚያዊ ረብሓና ምልዋጥን ዓሊሙ ዝተዳለወ ምዃኑ እውን ኣብቲ እዋን ተገሊፁ እዩ።
ሰብ ሞያ ሚድያ ፣ሰራሕተኛታት ቢሮ ርክብ ህዝብን መንግስትን ቱሪዝምን፣ ውልቀ ኣላለይትን ዝርከቡዎም ኣብቲ ዘተ ተሳቲፎም እዮም።
16 መጋቢት 2015 ዓ.ም
መቐለ

ህዝቢ ወረዳ ዓዴትን ኣባላት ሰራዊት ትግራይን በቲ ተፈጥሩ ዘሎ ሃዋህው ሰላም ተጠቒሞም ስራሕቲ ፅገና ፅርግያ ከምዘሳለጡ ተገሊፁ።
ቤት ፅሕፈት ርክብ ህዝብን መንግስትን ወረዳ ዓዴት ከምዝበሎ፣ ካብ ማእኸል እቲ ወረዳ ናብ ጣብያታት ዝወሰድ ዝነበረ ኣፀገምቲ ፅርግያታት ብናይ ሰብ ሓይሊ ብምፅጋን ህዝብና ክንዲ ዝከኣል፣ ግልጋሎት ኣምቡላንስ ንምጥቃምን ካልኦት ግልጋሎታት ንምርካብን ዓሊሙ ኣብ ከይዲ ስራሕቲ ፅገና ፅርግያ ከምዝርከቡን ቀፃሊ እውን ኣበርትዖም ከምዝሰርሑን ቀሺ ሓጎስ ገብረኺዳንን ወ/ሮ ኣለፈች ሓጎስን ገሊፆም።
ኣብ ሕሉፍ እዋናት ካብቲ ወረዳ ናብ ዝተወሰና ጣብያታት ዘራኽብ ዝነበረ መስመር ፅርግያ ብምኽንያት ዝተፈጠረ ውግኣ ካብ ጥቕሚ ወፃእ ብምዃኑ ኣዴታት ኣብ እዋን ሕርሲ ሳኣን ግልጋሎት ፅርግያ ንሓደጋ ሞት ተቓሊዐን እየን ዝበሉ እቲ ቤት ፅሕፈት፣ ድሕሪ ስምምዕ ሰላም እውን እንተኾነ ኣብ ውሽጢ ሰለስተ ወርሒ ቀልጢፈን ናብ ሕክምና ብምብፃሕ እኹል ቀረብ ኣፋውስ ብዘይምርካበን ልዕሊ ሽዱሽተ ኣዴታት ንሓደጋ ሞት ከምዝተቓልዓ እቲ ቤት ፅሕፈት ኣመልኪቱ።
ኣብ መወዳእታ እቲ ፅገና ዝተገበረሉ ፅርግያ ንግዝኡ ዘገልግል እምበር ቀዋሚ ግልጋሎት ስለዘይህብ መንግስቲ ቀፃሊ ጠመተ ብምሃብ ብማሽነሪ ኣቢሉ ፅገና ንክግበረሎምን ቀዋሚ ግልጋሎት ፅርግያ ንክረኽቡን ኣብቲ እዋን ዝረኸብናዮም ማሕበረሰብ ገሊፆም ኢሉ እቲ ፀብፃብ።
16 መጋቢት 2015 ዓ.ም
መቐለ

ንዋትናን ሓሳብናን ኩሉ ንትግራይ ይኹን!
""""""""""""""""""""""""""""""""""""""""""""""
ፕሬዝዳንት ግዝያዊ ምምሕዳር ትግራይ ኣይተ ጌታቸው ረዳ ኣብ ዝሃብዎ መግለፂ ዝተጣየሸ ግዝያዊ ምምሕዳር ንኹሉ ዘሳተፈ ንኽኸውን ፃዕሪ ተገይሩ እዩ ኢሎም፡፡
ውድብ ህወሓት ኩሎም ኣረኣእያታት ዕድል ዝረኽብሉ፡ ኣብ ትግራይ ኩሉ ትግራዋይ ዝሳተፈሉ ሓዱሽ ፖለቲካዊ ለውጥን ምድግጋፍን ንኽህሉ ዝገብር ፍሉይ ምዕራፍ ፈጢሩ እዩ ኢሎም ኣይተ ጌታቸው፡፡
ብዕሊ ስርሑ ዝጀመረ ግዝያዊ ምምሕዳር ትግራይ ዋላ እኳ ፃንሒቱ ሓፂር እንተኾነ ዝህልዎ ዕማምን ተልእኾን ግና ኣብ መፃኢ ዕድል ትግራይ ወሳኒ ሓላፍነት ዝስከም እዩ ኢሎም፡፡
ካብቶም ቁልፊ ተልቶታትኸ ሓደ ሰላምን ድሕንነትን ህዝቢ ትግራይ ምርግጋፅ እዩ ዝበሉ ኣይተ ጌታቸው፣ ሕገ መንግስታዊ ግዝኣት ትግራይ ናብ ንቡር ምምላስ ድማ እቲ ካሊእ ተልእኹኡ እዩ ኢሎም፡፡
ግዝኣት ትግራይ ናብ ንቡር ኣይተመለሰን ጥራሕ እንተይኮነስ ሕዚ እውን ገበናት ይቕፅሉ ከምዘለው ዝሓበሩ ኣይተ ጌታቸው እዚ ገበን መንግስቲ ፌደራልን ማ/ሰብ ዓለም ፍሉይ ቆላሕታ ንኽህብዎ ተላቢዮም፡፡
ሓይልታት ኣምሓራ ዝተጀመረ ሰላም ንድሕሪት ካብ ዝመልሱ ተግባራት ንኽእርነቡ፣ ሰራዊት ኤርትራ እውን ካብ ግዝኣት ትግራይ ንኽወፅእ ኣተሓሳሲቦም ኣይተ ጌታቸው፡፡
ኣብ ውሽጢ ዘሎ ኾነ ኣብ ደገ ኩሉ ትግራዋይ ሓሳቡን ንዋቱን ንትግራይ ንኸውዕል እውን ፀዊዖም ፕሬዝዳንት ግዝያዊ ምምሕዳር ትግራይ ኣይተ ጌታቸው ረዳ፡፡
#ድወት

ኣቦ መንበር ህዝባዊ ወያነ ሓርነት ትግራይ ዶ/ር ደብረፅዮን ገ/ሚካኤል 13 መጋቢት 2015 ዓ/ም ኣብ እዋናዊ ጉዳያት ኣድሂቦም ንሚድያታት መብርሂ ሂቦም።
ኣብ መብርሂኦም መበገሲ ቃልሲ ውድብ ህወሓት ሕዚ ይኹን ቀደም ጉዳይ ምርግጋፅ ረብሓን ድሕነትን ትግራይን ህዝባን እዩ፤ እዚ ኣብ ትሕቲ ዝኾነ ይኹን ኩነታት ከምዘይቀያየር ገሊፆም።
ናይ ውድብ ህወሓት ናይ መፈለምታን መወዳእታን ባህጊን ዕላማን፣ ሰላምን ድሕንነትን ዘላቕን መሰረታዊን ረብሓ ህዝቢ ትግራይ ናይ ምዉሓስ ጉዳይ እዩ ዝበሉ ዶ.ር ደ.ፅዮን፣ እዚ ቁልፊ ዕላማ ብዘላቕነት ንምርግጋፅን ኣብ ድልዱል ሰረት ንምህናፅን ድማ ኩለመዳይ ቃልስና ተጠናኺሩ ከከምዝቅፅል፤ ነዚ ንምስላጥ ውድብ ህወሓት ንባዕሉ ገምጊሙ፥ ዘሎን መፃኢ ምዕባለታትን ኣብ ግምት ብምእታው ዘድሊ ለውጢ ብምግባር ንቕድሚት ንምስጓም ኣብ ምድላዋት ከምዝርከብ ሓቢሮም።
ዘለናዮ መድረኽ፣ መፃኢ ጉዕዞ ትግራይን ህዝባን ዝውስን ኣዝዩ ወሳኒ መድረኽ እዩ ምስ በሉ፣ብምዃኑ ብጥንቃቐ ክተሓዝ፥ብኣግባቡ ክምራሕ ክሳብ ዝገበርና ፀገማት ሰጊርና ናብቲ ንብህጎ ክንበፅሕ ከምንኽእል ተኣማሚንና፥ ተደጋጊፍና ክንስጉም ኣለና ኢሎም።
ኣስዒቦም መፃኢ ዕድልን ህላወን ህዝቢ ትግራይ ዝራጋገፅ፣ ሙሉእ ሰላም ዝዓሰላ ውሕስቲ ትግራይ ምስ እንሃንፅ ጥራሕ እዩ፤ ሙሉእ ሰላም ዝዓሰላ ውሕስቲ ትግራይ ናይ ምህናፅ ጉዳይ ድማ ናይ ነብሲ ወከፍ ትግራዋይ ፕሮጀክት'ዩ ዝበሉ ዶ/ር ደብረፅዮን ገ/ሚካኤሚካኤል፣ እዚ ናይ ሓባር ፕሮጀክትና' ዚ ሽትኡ ምእንታን ክወቅዕ ድማ፣ሙሉእ ህዝቢ ትግራይ ኣብ ውሽጥን ወፃእን ዝርከብ፣ኣብ ብሄራዊ ዕላማና ሓድነትና ኣስጢምና ክንምርሽ ይግባእ ይብሉ።
ህዝቢ ትግራይ ኣብ ነብሲ ወከፍ ከይዲ ታሪኽ፣ ንምእማኑ ዝኸብድ መስደመሚ ታሪኽ ፈፂሙ እዩ።
ሕዚ እውን ታሪኽና ክንዕቅብ፣ ተወሳኺ ታሪኽ ክንሰርሕ ሓድነትና ኣዛይድና ክንነጥፍ ይግባእ ምስበሉ፣ ውድብና ህወሓት ንኹሎም ዓቕምታት ኣወሃሂዱ፣ሓድነታዊ ግዝኣት ትግራይ ንምርግጋፅ፣ ብሄራዊ ክብረትን ሰላምን ዝሰፈና ትግራይ ንምህናፅን፣ ናይ ቀዳምነት ቀዳምነት ሰሪዑ ከምዝሰርሓሉን ከምዝቃለሰሉን ከረጋግፅ ይደሊ ኢሎም።
ህወሓት 13 መጋቢት 2015 ዓ/ም ካብ መዝገብ ግብረ ራዕዲ ምስራዛ ዘዘኻኸሩ ዶ.ር ደ.ፅዮን፣ ጊዝያዊ ምምሕዳርና ስራሕ ዝጅምረሉ ኩነታት ተማሊኡ፣ በጀት ምድላው፥ ወዘተ ክልቲኡ ወገን ርክብ ጀሚሩ ኣሎ፤ ብብፃይ ጌታቸው ረዳ ዝምራሕ ጊዝያዊ ምምሕዳርና ዕማማት ክዕወቱ ንምግባር ኩሉ ዓቕምና ብምውዳብ ክንረባረብ፤ ኩሉ ዓቕምታት ህዝቢ ትግራይ ንጊዝያዊ ምምሕዳርና ደጊፉ ክወፍር ይግባእ ክብሉ ፀዊዖም።
13 መጋቢት 2015 ዓ.ም
መቐለ
እዋናዊ መግለፂ መንግስቲ ትግራይ
ህዝብን መንግስትን ትግራይ "ስርዓት ይከበር፣ መሰል ርእሰ ውሳነ ህዝብታት ክጥሓስ የብሉን" ዝብል ህዝባዊ እምነትን መትከልን ብምሓዞም ጥራሕ ኣብ ዝሓለፉ ዓመታት ኣብ ልዕሊኦም ማእለያ ዘይብሎም በደላትን ግፍዕታትን እናበፅሖም መፂኡ እዩ።
ኣብ ልዕሊኦም ዝበፅሐ ብዓይነቱ ፍሉይ ዝኾነ ሓሳረ መከራ ንምምካት እውን ብዝገርም ፅንዓትን መስተንክራዊ ጅግንነትን እናተረባረቡ ድሕሪ ምፅናሕ ኣብ መወዳእታ ወርሒ ጥቅምቲ 2015 ዓ.ም ናብ መስርሕ ሰላማዊ ፖለቲካዊ ቃልሲ ኣትዮም ይርከቡ።
ህዝቢ ትግራይ ሕቶታቱ ብሰላማዊ መንገዲ ንምምላስ ኣብ ዘካይዶ ዘሎ ሰላማዊ ቃልሲ ምእንተ ሰላም ኢሉ ኩለ መዳያዊ መስዋእቲ እናኸፈለ እዩ።
ብወገን መንግስቲ ኢትዮጵያ እውን እንተኾነ ዋላ እኳ ሕዚ እውን ሕገ መንግስታዊ መሰልን ነፃነትን ህዝቢ ትግራይ ብዝግባእ ንምምላስ ብዙሕ ክሰርሕ ዝግብኦ እንተኾነ በብእዋኑ ተስፋ ዝህቡ ምምሕያሻት እናርኣየ ምምፅኡ ግን ቀፃሊ ጉዕዞ ሰላም ናብ ዝሓሸ ብርኪ ክሰግር ከም ዝኽእልን ከምዝግባእን ምልክት እናሃበ እዩ።
ይኹን እምበር እዚ ከይዲ ዘተ ሰላም ናብ ዝሓሸ ኣንፈት ጉዕዞ ኣብ ዝጀመረሉን ግዝያዊ ምምሕዳር ትግራይ ናይ ምምስራት ምንቅስቓስ ኣብ እነሳልጠሉን እዋን ኣብ ከባብታት ደቡብ ትግራይ ዝካየዱ ዘለዉ ሰላማዊ ህዝቢ ናይ ምህዋኽን ዘይዛሪ በደል ናይ ምፍፃም ተግባራትን ጉዕዞ ሰላም ናይ ምዝራግ ተግባር ዝኾነ፣ መንግስቲ ኢትዮጵያ ፍሉይ ቆላሕታ ሂቡ ጠጠው ንከብሎ ህዝቢ ትግራይ ፃውዒቱ የቕርብ።
ናይዚ ሕመቕ መግለፂ ድማ ትማሊ 10 መጋቢት 2015 ዓ.ም ካብ ዝተፈላለዩ ከባቢታት ክልል ኣምሓራ ብፍላይ ካብ ወረዳታት ጉባ- ላፍቶ፣ ወልድያን ራያ ቆቦን ብዙሕ ህዝቢ ብምጉዕዓዝ ኣብ ከተማ ኣላማጣ ተቐባልነት ዘይብሉ ሰልፊ ተኻይዱ ኣሎ።
ኣብ ልዕሊ ብዙሓት ሰላማውያን ሰባት እውን ዘሕዝን በደል ክፍፀም ክኢሉ እዩ።
ኣብ ከባቢታት ምዕራብን ሰሜን ምዕራብን ትግራይ እውን ካብ ፈለማ ጀሚሩ ክሳብ ሕዚ ዘየቋረፀ ገበን ጀኖሳይድ እናተፈፀመ መፂኡን ኣሎን።
መንግስቲ ኢትዮጵያ ድሕንነት ዜጋታት ናይ ምሕላው ሓላፍነቱ ክዋፃእን ብምምሕዳር ክልል ኣምሓራ ኣብ ልዕሊ ህዝቢ ዞባታት ምዕራብ፣ ደቡብን ሰሜን ምዕራብን ትግራይ ዝበፅሕ ዘሎ ግፍዕን በደል ጠጠው ከብልን ይግባእ።
እዚ ንምግባር ድማ ዕጡቓት ኣምሓራ ካብ መሬት ትግራይ ጠቕሊሎም ንክወፅኡ ብቆራፅነት ክሰርሕ ይግባእ።
ሕብረት ኣፍሪካን ማሕበረሰብ ዓለምን እውን ብተመሳሳሊ ዕጡቓት ኣምሓራን ሰራዊት ኤርትራን ኣብ ልዕሊ ህዝቢ ትግራይ እናፈፀምዎ ዝመፀን ዘሎን ገበን ጠጠው ከብሉ ዘኽእል ትርጉም ዘለዎ ስጉምቲ ንክወስዱ ፃውዒትና ነቕርብ።
ቢሮ ርክብ ህዝብን መንግስትን ትግራይ
11 መጋቢት 2015 ዓ.ም 
መቐለ

ምስናድን ምምሕልላፍን ታሪኽን ጅግንነትን ንጉሰ ነገስት ሃፀይ ዮሃንስ ራብዓይ ሓላፍነት ኩሉ ትግራዋይ ክኸውን ይግባእ ተባሂሉ።
መበል 134 ዝኽሪ ዕለት መስዋእቲ ሃፀይ ዮውሃንስ ራብዓይ ብዝተፈላለዩ ምድላዋት ዝተዘከረ እንትኸውን ኣብ ዘበነ ሃፀይ ዮውሃንስ ካልኦት እዋናትን ዘመዝገብናዮ ጅግንነት ህልውናን መፃኢ ረብሓን ብሰላማዊ ኣገባብ ንምርግጋፅ ኣብ ንገብሮ ቓልሲ ክድገም ከምዝግባእ ተሓቢሩ እዩ።
# ደወት
4 መጋቢት 2015 ዓ.ም
መቐለ
ብኣዳላዉነት ብሄራዊ ኮሚሽን ተሃድሶ ፌዴሪኢ ኣብ ዙርያ ሃገራዊ ጉዳያት ዲሞቪላይዜሽንን ተሃድሶን ዘድሃበ ሓበራዊ ዘተ ኣብ ከተማ መቐለ ተጀሚሩ።
ነቲ መድረኽ ኣይተ ጌታቸዉ ረዳ ብዕሊ ዝኸፈትዎ ኮይኑ፣ኣብቲ ዘተ ካብ ቤት ፅሕፈት ቀዳማይ ሚኒስተር፣ ካብ ሚኒስተር ሰላም ፣ካብ ምክልኻል ሃገር ፣ካብ ሲቪክ ማሕበራት፣ ካብ ኣባላት ቤት ምኽሪ ፌዲሪኢ፣ ካብ ቤት ምኽሪ ንግዲ ፌዲሪኢን ካብ ክልላት ዝሓወሰን፤ መስርሕ DDR ኣብ ምምላስ ሰራዊትን ምጥንኻር ዘላቒ ሰላም ንምዝታይ ዝመፁ ልኡኻት ይሳተፉ ኣለዉ።
#ድወት
1 መጋቢት 2015 ዓ.ም
መቐለ

ኣብ ትግራይ ዘላቒ ሰላም ንምምፃእ ዓሊሙ መድረኽ ዘተ ንምስላጥ ካብ ፌደራል ዝተልኣኸ ጉጅለ መቐለ ኣትዩ።
እቲ ጉጅለ ልኡኽ ካብ ቤት ፅሕፈት ቀዳማይ ሚኒስተር፣ ካብ ሚኒስቴር ሰላም፣ ካብ ሰራዊት ምክልኻል ሃገር ፣ ካብ ስቪክ ማሕበራት፣ ካብ ኣባላት ቤት ምኽሪ ከምኡ' ውን ካብ ሚኒስቴር ንግድን ተወከልቲ ዝተፈላለዩ ክልላትን ወዘተ ዘካተተ እዩ።
ነቲ ጉጅለ ልኡኽ ኣብ ዓለም ለኸ መዕርፎ ነፈርቲ ኣሉላ ኣባነጋ ተረኺቦም ላዕለዎት ሓለፍቲ መንግስቲ ትግራይ ዝተቐበልዎም ኾይኖም ቀንዲ ዕላማ እቲ ጉጅለ ልኡኽ ኣብ ፕሪቶርያ ዝተፈረመ ውዕሊ ሰላም ዘላቕን ውሕስን ንምግባር ከምዝኾነ ተፈሊጡ።
እቲ ዘተ ፅባሕ 1 መጋቢት 2015 ዓ.ም ምስ ዝተፈላለዩ ላዕለዎት ሓለፍቲ መንግስቲ ትግራይን ዝተፈላለዩ ኣካላትን ከም ዝዝትዩ ምክትል ኮሚሽነር ኮምሽን ብሄራዊ ተሃድሶ ዶ.ር ኣትንኩት መዝገቦ ሓቢሮም።
#ድወት
30 ለካቲት 2015 ዓ.ም
መቐለ

ሓገዝ ትካላት ገበርቲ ሰናይ ንዳግም ህንፀት ዝዓነው ትካላት ማይ ትግራይ
---
ገበርቲ ሰናይ ሴቭ ዘችልድረንን ጎል ኢትያጵያን ኣብ ትግራይ ሓሙሽተ ጎዳጉዲ ማይ ዳግም ንምህናፅ ዘኽእል ናውቲ ንቢሮ ማይን ኢነርጂን ትግራይ ኣረኪቦም፡፡
ኣብቲ ርክክብ ዝተረኸቡ ኣብ ቢሮ ማይን ኢነርጂን ትግራይ በዓል ሞያ ኤሌክትሮ መካኒካል ኣይተ ዳንኤል ይሀይስ በቶም ገበርቲ ሰናይ ዝተገበረ ደገፍ ዝዓነው ትካልት ማይ ዳግም ንምህናፅን ንምፅጋንን ኣብ ዝግበር ዘሎ ከይዲ ሓጋዝን ዘሎ ፀገም ቀረብ መስተ ማይ ኣብ ምቅላል እጃም ከምዘለዎ ገሊፆም፡፡
ኣብ ልዕሊ ህዝቢ ትግራይ ብዝተፈፀመ ጀኖሳይዳዊ ወራር ስዒቡ ኣብ ገጠርን ከተማን ዝነበሩ ትካላት ማይ መስተን ግድባትን ከቢድ ዕንወትን ጉሕለትን ከምዝበፀሖም ዝገለፁ ዳይሬክተር ቀረብ መስተ ማይ እቲ ቢሮ ኣይተ ታጠረ ሓዱሽ ድማ በዚ ምኽንያት ህዝቢ ትግራይ ብሰንኪ ስእነት ማይ ንፃምእ፣ሕፅረት ፅሬትን ብሰንኪ ስእነት ፅሬት ዝመፁ ሕማማት ማይወለድ ተቓሊዖም ከምዝርከቡ ኣብሪሆም፡፡
ገበርቲ ሰናይ ሴቭ ዘችልድረንን ጎል ኢትያጵያን ነቲ ቢሮ ዘረክብዎ ናውቲ ንኣስታት 30 ሽሕ ህዝቢ ቀረብ ማይ ክረክብ ዝገብር ስራሕቲ ከስረሖ ዘኽእል ከምዝኾነ ዝሓበሩ ኣይተ ታጠረ ሐዚ እውን ኣብ ትግራይ ዘሎ ሰፊሕ ስእነት ቀረብ መስተ ማይ ንምቅላል ልዑል ርብርብ ከምዝጠልብ ኣገዚቦም፡፡
እቶም ገበረቲ ሰናይ ብወገኖም ሓገዞም ቀፃሊ ከምዝኾነ ብምግላፅ ማይ ምስ ህይወት ወድሰብ ቀጥታዊ ርክብ ስለዘለዎ ኣብ ትግራይ ዝዓነው ትካላት ማይ ዳግም ንምህናፅ ኩሉ ማሕበረሰብ ዓለም ኣስተዋፅኦ ክገብር ፀዊዖም፡፡ 
#ኤመሓት
29 ለካቲት 2015 ዓ.ም
መቐለ

ማርች 8 ዓለም ለኸ መዓልቲ ደቂ ኣንስትዮ፡ "ፅንዓትን ሓድነትን ደቂ ኣንስትዮ ኣብ መስርሕ ሰላም እውን ክድገም እዩ።
" ብዝብል መሪሕ ቃል ብብርኪ ትግራይ ንመበል 47 ዓመት ኣብ ከተማ መቐለ እናተኸበረ ይርከብ::
#ወይን
29 ለካቲት 2015
መቐለ

ዓለም ለኸ መዓልቲ ደቂ ኣንስትዮ (March 8)፣ "ፅንዓትን ሓድነትን ደቂ ኣንስትዮ ኣብ መስርሕ ሰላም እውን ክድገም እዩ" ብዝብል መሪሕ ሓሳብ ብብርኪ ትግራይ ንመበል 47 ዓመት ይኽበር ኣሎ።
በዚ ኣጋጣሚ ቢሮ ርክብ ህዝብን መንግስትን ትግራይ እንኳዕ ኣብፀሓና ኣብፀሐክን ይብል።
29 ለካቲት 2015 ዓ.ም
መቐለ

ኮንፈረንስ ምጥያሽ ጊዚያዊ ምምሕዳር ትግራይ፦
~ኣብ ውክልናን ምምሕዳርን ኮንፈረንስ፣
~ተልእኾ ጊዚያዊ ምምሕዳር ትግራይን
~ ኣወዳድባን ክፍፍል ስልጣን ጊዚያዊ ምምሕዳር ትግራይን፣ ኣብ ዝብሉ ኣጀንዳታት፣ ንኽልተ መዓልቲ እናዘተየ ከምዝፀንሐ ኣብ መዛዘሚ እቲ ኮንፈረንስ ዝፀደቐ ሓበራዊ መግለፂ ቅዋም ተሳተፍቲ ጠቒሱ ኣሎ።
23 ለካቲት 2015 ዓ.ም
መቐለ

መግለፂ ቅዋም ተሳተፍቲ ኮንፈረንስ ምጥያሽ ጊዚያዊ ምምሕዳር ትግራይ
23 ለካቲት 2015 ዓ.ም
መቐለ

መበል 127 ዓመት በዓል ዓወት ዓድዋ፣ "ዓወት ዓድዋ ምልክት ፅንዓትን ተምሳሌት ሓርነትን" ብዝብል መሪሕ ሓሳብ፣ ኣብ ዞባ መቐለ ህንፃ ኣግኣዚ ተባዒሉ።
ኣብቲ እቲ በዓል ብምትሕብባር ቢሮታት ርክብ ህዝብን መንግስትን ባህልን ቱሪዝምን ትግራይ፤ ማሕበር ደቂ ስዉኣት ተጋደልቲ ትግራይን ዝተዳለወ ተረኺቦም መኽፈቲ ዘረባ ዘስምዑ ምክትል ሓላፊ ቢሮ ርክብ ህዝብን መንግስትን ትግራይ ኣይተ ሓድሽ ካሕሱ ከምዝበልዎ፣ ዓወት ዓድዋ ቀዳሞት ወለድና ድሕሪ ብርክት ዝበሉ ዓመታትን ተኸታተልቲ ኵናትን ዝኸፈልዎ መስተንክር ኣልቦ ጅግንነት ዝተሓፈሰሉ እዩ።
ኣብዚ በዓል ዓድዋ ኮይንና ክንገብሮም ካብ ዝግብኡናን ካብ ኩላትና ደቂ ትግራይ ትፅቢት ዝግበርን ኣብ ዝሃለና ንሃሉ ሓድነትና ከነደንፍዕን ከም ልማድና ኣብ ሓደ ክንረብብን ይግበአና ዝበሉ ኣይተ ሓድሽ፣ ዝኾኑ ይኹን ኣፈላላያትና ንጊዚኡ ንጎኒ ገዲፍና፣ ነቲ ኣቲናዮ ዘለና ንኡስ መድረኽ ዝምጥን ስራሕ፣ ኣብ ምርግጋፅ ድሕንነትን ህልውናን ህዝቢ ትግራይ ዓሲልና ኣብ ሸትኡ ንምብፃሕ ብውዑይ መንፈስ ክንቃለስ ይግባእ ኢሎም።
ኣብቲ መድረኽ መመያየጢ ፅሑፍ ዘቕረቡ መ/ር ዩኒቨርስቲ መቐለ ፀጋዝኣብ ካሳ ብግደኦም፣ህዝቢ ትግራይ ን11 ዓመታት ዝኣክል ምስ ባዕዳውያን ወረርቲ ኣብ ዘካየዶ ከቢድ ኵናት መስዋእቲ ከፊሉን ጅግንነት ፈፂሙን እዩ።
እቲ ብዙሕ ዓመታት ዝወሰደ ኩናት ዝተኸምበተ ድማ ኣብቲ ሓደ መዓልቲ ሙሉእ እኳ ኣብ ዘይመልአ ውግእ ዓድዋ እዩ ምባል ይከኣል ዝበሉ መ/ር ፀጋዝኣብ፣ ዓወት ዓድዋ ባዕዳውያን ወረርቲ ኣብ ልዕሊ ህዝቢ ትግራይ ዘካየድዎ ኵናት ሕፍረትን ውርደትን ዝተጎልበቡሉ መኸምበቲ ቀዳሞት ከይዲ ኵናት እዩ ኢሎም።
ብሓፂር ኣገላልፃ ኣብ ዓድዋ ዝተሓፈሰ ዓወት ድምር ውፅኢት እቶም ቅድሚኡ ዝተኻየዱ ዕዙዝ ቃልስታት ህዝቢ ትግራይ ኮይኑ፣ ፍልይ ዝበለን ዝለዓለን ቃልሲ ብምክያድ፣ ደቂ ትግራይ ንወረርቲ ሕርሕራይ ብምቕርሳም ኣብ መበል 19 ክፍለ ዘበን ቅያ ዝሰርሕሉን ነቲ ሕዚ ዘሎ ወለዶ ዝለዓለ ሓቦን ኒሕን ዘስንቕን ትምህርቲ ዝህብን መስተንክራዊ ዓወት ዝተረኸበሉን እዩ ኢሎም።
ምክትል ሓላፊት ቢሮ ባህልን ቱሪዝምን ትግራይ ወይዘሮ ዘነቡ ሓለፎም ብወገነን፣ ትግራዋይነት መንፈስ እዩ።
ፍትሒ፣ርትዒ ፣ሓድነት ወዘተ ዝሓዘን
ካብ ውሉድ ወለዶ እናወሓዘ ዝኸይድን እውን እዩ ምስበላ፣ ሕዚ ዘድሊ ኣብ ሓደ ዝገብሩና ሓደ ብምዃን፣ ዘፈላልዩና ሒዝና፤ ግና ህልውናና ውሑስ ምግባር ቀዳምነት ሂብና ክንረብብ ይግባእ ዝበላ ወይዘሮ ዘነቡ፣ ካብዚ ወፃኢ እቶም ዘፈላልዩና ንካሊእ ጊዜ ኣፅኒሕና ደሓር ክንመያየጠሉ ካልአዋይ ጌርናን ኣብቲ ቀዳማይ ሸኺልና ሕዚ ብምስራሕ ክንረባረብ ይግባእ ኢለን።
ተሳተፍቲ እቲ በዓል ኣብ ዝሃብዎ ሓሳብ፣ህዝቢ ትግራይ ብርክት ዝበሉ መስተንክር ሰሪሑ እዩ፤ ይኹንምበር እቲ ታሪኽ ብዝግባእ ተሰኒዱ ናብ ዉሉድ ወለዶ ኣብ ምሕላፍ ውሱን ጅሟሮ እኳ እንተሃለዉ መሊኡ ተሰኒዱ እዩ ናብ ዝብል ብርኪ ግና ኣይበፃሕናን።
ስለዚ ምሁራት ታሪኽ ዓብይ ስራሕቲ ስለዝፅበዮም ክነጥፉ ይግባእ።
እዚ ከምዘሎ ኮይኑ ሕዚ ዘድልየና ድማ ከም እምኒ ዓረ ረቢብና ነዚ ገጢሙና ዘሎ ፈተና ብዓወት መሰስ ንምባል ብቑዓት ኮይንና ክንርከብ ኣብዚ በዓል ቃልና አሐዲስና ክንወፅእ ኣለና ኢሎም።
23 ለካቲት 2015 ዓ.ም
መቐለ

እቲ ሎሚ መዓልቲ ዝተጀመረ፣ኮንፈረንስ ምጥያሽ ጊዚያዊ ምምሕዳር ትግራይ 401 ተሳተፍቲ ዝሓዘ እንትኾን፣ካብዚኦም እቶም 351 ብድምፂ እቶም 50 ድማ ብዘይድምፂ ዝሳተፉ ምዃኖም ንምፍላጥ ተኻኢሉ ኣሎ።
ነቲ ኮንፈረንስ ምጥያሽ ጊዝያዊ ምምሕዳር ትግራይ ክመርሑ ዝተመረፁ ኣባላት ፕረዚድየም ድማ፦
1. ዶ/ር ደብረፅዮን ገብረሚካኤል
2. ተጋዳላይ ታደሰ ወረደ
3. ተጋዳሊት ዘውዱ ኪሮስ
4. ወ/ሮ ሊያ ካሳ
5.ኣይተ ሙሉ-ወርቅ ኪዳነማርያም እዮም።
22 ለካቲት 2015 ዓ.ም
መቐለ

ፓትሪያሪክ ርእሰ ሊቃነ ጳጳሳት ዘኢትዮጵያ ሊቀ ጳጳስ ዘኣኽሱም ብፁእ ወቅዱስ ኣቡነ ማትያስ መቐለ ኣትዮም።
ፓትሪያሪክ ርእሰ ሊቃነ ጳጳሳት ዘኢትዮጵያ ሊቀ ጳጳስ ዘኣኽሱም ብፁእ ወቅዱስ ኣቡነ ማትያስ ስነ-ስርዓት ቀብሪ ብፁእ ኣቡነ የዉሃንስ ዳግማዊ ንምስናይ ኣብ ዓለም ለኻዊ መዕርፎ ነፈርቲ ራእሲ ኣሉላ ኣባነጋ መቐለ ኣትዮም።
ብሊቃነ ጳጳሳትን ኣመራርሓን ላዕለዋይ ቤት ክህነት መንበረ ሰላማ ከሳቴ ብርሃን ቤተ ክርስትያን ኦርቶዶክስ ተዋህዶ ትግራይ ድማ ኣቀባብላ ተገይርሎም።
#ኤመሓት
22 ለካቲት 2015 ዓ.ም
መቐለ

ኮንፈረንስ ምጥያሽ ጊዚያዊ ምምሕዳር ትግራይ ኣብ ከተማ መቐለ ይሳለጥ ኣሎ።
ኣብቲ ኮንፈረንስ ፖለቲካዊ ውድባት፣ ሰራዊት ትግራይ፣ መራሕቲ ሃይማኖትን ዝተፈላለዩ ውደባታትን ክፋላት ሕብረተሰብን ተዓዲሞም ኣለው።
ካብ መርሃ ግብሪ እቲ ኮንፈረንስ ምርዳእ ከምዝክኣል ፈለማ ብኣካቢ ኣሰናዳኢት ኮሚቴ መኽፈቲ መደረ ምስቀረበ ነቲ ኮንፈረንስ ዝመርሑ ኣባላት ፕረዚድየም ብኮንፈረንሰኛታት ክሕረዩ እዮም።
እዚ ምስኮነ ነቲ ከይዲ ኮንፈረንስ ዝምልከት ሰነድ ክቐርብ እዩ።
ኣብዚ ሰነድ ምይይጥ ምስተገበረ ሰነድ ምጥያሽ ጊዚያዊ ምምሕዳር እውን ንተሳተፍቲ ብንባብ ቀሪቡ ምይይጥ ክግበረሉ እዩ።
ውሳነ ዘድልዮም ሓሳባት ተፈልዮም ብድምፂ ክውሰኑ እዮም።
ድሕሪ እዚ፣ ሰነድ ኣወዳድባን ክፍፍል ስልጣንን ብንባብ ቀሪቡ ምይይጥ ምስተገበረ ውሳነ ዘድልዮም ጉዳያት ተፈልዮም ውሳነ ብምሃብ መጠቓላሊ ሓሳብ ብፕረዚድየም ቀሪቡ ፅባሕ ዕለት 23/06/2015 ዓ/ም ክዛዘም እዩ።
# ድወት
22 ለካቲት 2015 ዓ. ም
መቐለ

"ዓወት ውግእ ዓድዋ መኸንበቲ ቅድሚኡ ዝነበሩ ዓዉደ ዉግኣት እዩ" ሙሁራን 
ዓወት ውግእ ዓድዋ መቐፀልታን መዛዘምን እቶም ቅድሚኡ ዝነበሩ ምእንተ ሉእላውነትን ሃገር ክብል ህዝቢ ትግራይ ዘካየዶም ከበድቲ ዓውደ ውግኣት ኣንፃር ባዕዳውያን ምዃኑ ሙሁራን ተዛሪቦም።
ብምትሕብባር ድምፂ ወያነ ትግራይን ማሕበር ሙሁራን ዩኒቨርስታት ትግራይን ኣብ ዝተዳለወ ዝኽሪ መበል 127 ዓመት ዓወት ውግእ ዓድዋ፤ ህዝቢ ትግራይ ኣብ ውግእ ዓድዋን ቅድመን ድሕረን ውግእ ዓድዋን ዘመዝገቦም ድሙቓት ዓወታት ናብ ዘላቒ ረብሓን ውሕስነትን ትግራይ ኣብ ምስግጋር ዝነበረ ክፍተት ኣሪሙ ካብ ሕሉፋት ታሪኻትና ተማሂርና ቐፃሊ ኣንፈትና ክነነፅርን መፃኢና ክነውሕስን ይግባእ ክብሉ እውን ወሲኾም ገሊፆም።
እዚ ዝተገለፀ ብምኽንያት መበል 127 ዓመት ዓወት ውግእ ዓድዋ ኣብ ዝተሳለጠ ፓናል ምይይጥ እዩ፣ኢሉ ድወት ኣብ ዜንኡ።
21 ለካቲት 2015 ዓ.ም
መቐለ

ኣብ መንገድታት ቀዳማይ ወያነ ዝሽየጡ ዝነበሩ ኣልባሳት፣ ኣቑሑትን ካልኦትን ግዝያዊ መሸጢ ማእኸል ከምዝተዳለወሎም ምምሕዳር ክፍለ ከተማ ቀዳማይ ወያነ ኣፍሊጡ።
ክፍለ ከተማ ቀዳማይ ወያነ ካብ መላእ ትግራይን መቐለን ዝመፅእ ሕብረተሰብ ዕዳጋ ዝግበረሉ ሰፊሕ ማእኸል ምዃኑ ይፍለጥ።
ብፍላይ ድማ ምስቲ ዘሎ ምምዝባል ህዝቢ ካብ ዝተፈላለዩ ከባቢታት ትግራይ ናብ ከተማ መቐለ ዝመፁ ኣካላት፣ ሕጋዊ ንግዲ ፍቓድ ዘለዎምን ዘይብሎምን ዕዳጋ ዝገብርሉ ኮይኑ ይርከብ፡፡
ብዛዕባ ምድላው ግዝያዊ መሸጢ ማእኸል ዕዳጋ ኣመልኪቶም መግለፂ ዝሃቡ መተሓባበሪ መኸተ ክፍለ ከተማ ቀዳማይ ወያነ ኣይተ ሰለሙን ትኩእ፤ ኣብ ክፍለ ከተማ ቀዳማይ ወያነ መንገድታት እግረኛ ብምዕፃው ብዝግበሩ ስራሕቲ ዘይሕጋዊ ንግዲ ካብ እዋን ናብ እዋን እናሰፍሐ ይኸይድ ኣሎ፡፡ ብምኽንያት እዚ ድማ ሕብረተሰብ መሕለፊ ብምስኣን ናብ ማእኸል ፅርግያ እናኣተወ ግዳይ ሓደጋ ትራፊክ እናኾነ፤ ከምኡ እውን ፅርየት ከባቢ እናተበላሸወ ስርዓት ዘይብሉ ዕዳጋ ኮይኑ እዩ፡፡ ስለዚ ከም ክፍለ ከተማ እዚ ፀገም ብምርዳእ ዝግበሩ ስራሕቲ ንግዲ ስርዓት ክሕልዉ ዘኽእል ስራሕ ከምዝተጀመረ ገሊፆም፡፡
ቅድሚ ሐዚ ምስቲ ዝነበረን ዘሎን ዕፅዋ ካብ ዝተፈላለዩ ከባብታት ዝተመዛበሉ ወገናት ናብርኦም ንምምራሕ ኣብ መንገድታት እቲ ክፍለ ከተማ ዕዳጋ ዝገብረሉ ኩነታት ተፈጢሩ ፀኒሑ እዩ።
ከምኡ እውን ካልእ መሸጢ ቦታ ዝተዳለወሉ ብዘይምንባሩ ኣብ ቁፅፅርን ሕጋውነት ኣብ ምትሓዝን መንግስቲ ይፅናሕ ዝብል ትዕግስቲ ነይርዎ።
ካብዚ ብተወሳኺ ውሱናት ነጋዶ መንገዲ በሪ ገዘኦም ዘካርይሉን ካብ ሕጋዊ መስርሒ ቦትኦም እናወፁ መንገዲ ዓፅዮም ስራሕቲ ንግዲ ዝስርሕሉን ዘሕጋዊ ስራሕ ከምዝነበረ ኣይተ ሰለሙን ኣረዲኦም፡፡
ይኹን እምበር ምስቲ ሐዚ ተጀሚሩ ዘሎ ዘተ ሰላም ተኣሳሲሩ ኣብ ምንቅስቓስ ዕዳጋ ዉሱን ምምሕያሻት ይርአ ስለዘሎ ስራሕቲ ንግዲ እቲ ክፍለ ከተማ ሕጋዊ ስርዓት ንምትሓዝ ይሰርሕ ከምዘሎ ኣይተ ሰሎሙን ገሊፆም፡፡ ብመሰረት እዚ መንገዲ ዓፅዮም ስራሕቲ ንግዲ ዝፍፀመሎም ከም እኒ ክዳውንቲ፣ ጫማን ካልኦት ኣቑሑትን ቀረባት ካብ 20 ለካቲት 2015 ዓ/ም ጀሚሩ ኣብ ከባቢ ኣብርሃ ካስትል ግዝያዊ መሸጢ ቦታ ከምዝተዳለወሎም የረድኡ።
ካብዚ ብተወሳኺ ኣትክልትን ፍራምረን ኣብ 11 ቀበሌ ከባቢ እንዳ ኪዳነ ምህረት ግዝያዊ መሸጢ ቦታ ይዳለወሎም ከምዘሎን ኣብ ቀረባ መዓልቲ ናብ መሸጢ ማእኸል ክኣትዉ ከምዝግበርን ሓቢሮም።
ስለዝኾነ ኩሉ ኣካል እዚ ፈሊጡ ናብ ዝተዳወሉ ግዝያዊ መሸጢ ቦታ ከይዱ ክሸይጥ፣ ሕጋውነት ንግዲ ክሕዝን ፅሬት ከባቢ ክሕልውን ይግባእ ዝበሉ ኣይተ ሰለሙን ኣብ መንገዲ ዝሸይጥን ፅሬት ከባቢ ዘበላሽውን ሕጋዊ ስጉምቲ ምውሳድ ከምዝጅመር ኣተሓሳሲቦም።
#ወይን
21 ለካቲት 2015 ዓ.ም
መቐለ

ይቕረታ
ቅድም ክብል ምስ ዓወት ዓድዋ ተዛሚዱ ጠቂዕናዮ ዝነበርና ስእሊ ብጌጋ ምዃኑ እናሓበርና ዘስተኻኸልናዮ ምዃንና እናገለፅና ንዝሓበርኩሙልና ኩልኹም ኣዚና ነመስግን።
18 ለካቲት 2015 ዓ.ም
መቐለ

ዓወት ዓድዋ ምልክት ፅንዓትን ተምሳሌት ሓርነትን
18 ለካቲት 2015 ዓ.ም
መቐለ

መፅሓፍ ኣኽሱም ነቢዓ ተመሪቓ
ዛንታ ኣእላፍ ነበርቲ ከተማ ኣኽሱም ዝሓዘት፣ንኣስታት ክልተ ዓመታት ዝተካየደ ጆኖሳይድ ኲናት ተዘንትዉ 224 ገፅ ዝሓዘት መፅሓፍ ኣኽሱም ነቢዓ 16 ለካቲት 2015 ዓ.ም ተመሪቓ።
ኣብ ስነ-ስርዓት ምረቓ ዝተረኸቡ ኣባል ፈፃሚት ስራሕ ህወሓት ኣይተ ጌታቸዉ ረዳ ፣ መፅሓፍ ኣኽሱም ነቢዓ ኣብ ልዕሊ ህዝቢ ትግራይ ዝተፈፀመ ጨፍጫፍን ግፍዕን መዝጊባ ዝሓዘት እያ ድሕሪ ምባል፣ህዝቢ ትግራይ ንስቓይ ኢዱ ዘይሃበ ዛንትኡ ክስንድ ከመይ ይዕቅቦ?
ብምባል ፣ፀሓፍቲ ኣሰር ደራስን ጋዜጠኛን ነጋ ዘርኡ ክስዕቡ መልእኽቲ ኣሕሊፎም።
ደራስን ጋዜጠኛን ነጋ ዘርኡ፣ መፅሓፍ ኣኽሱም ነቢዓ ኣብ ስነዳ ጆኖሳይድ ዝነጥፉ ከምኡ'ዉን ኣብ መዳይ ስነ-ጥበብ ንዘለዉ ሰብሞያ መወከሲ መፅሓፍ ክትከውን እምነት ከምዘለዎ ገሊፁ።
#ድወት
17 ለካቲት 2015 ዓ/ም
መቐለ

ዓወት ዓድዋ ምልክት ፅንዓትን ተምሳሌት ሓርነትን
17 ለካቲት 2015 ዓ.ም
መቐለ

ትካል ንግዲ እኽሊ ኢትዮጵያ ጨንፈር መቐለ ስሩዕ ስርሑ ጀሚሩ።
ኣብ ልዕሊ ህዝቢ ትግራይ ብዝተኣወጀ ወራር ምኽንያት ስርሑ ጠጠው ኣቢሉ ዝነበረ “የኢትዮጵያ እህል ንግድ ድርጅት” ብናይ ቀደም ስሙ “ጅንኣድ” ኣብ ከተማ መቐለ ጣፍ፣ ሽኮርን ዘይትን ምቕራብ ከምዝጀመረ ተገሊፁ።
ብዛዕባ ምጅማር ስራሕ እቲ ትካል ኣመልኪተን መግለፂ ዝሃባ መተሓባበሪት መኸተ ክፍለ ከተማ ሰሜን ወ/ሮ ኤልሳ ተስፋይ፤ ኣብ ዝሓለፉ እዋናት ምስቲ ኣብ ልዕሊ ህዝቢ ትግራይ ኣጋጢሙ ዝነበረ ወራርን ዝተነበረ ዕፅዋን ክባን እኽሊ፣ ሸቐጣትን ካልኦት ሕብረተስብ ክግልገለሎም ዝኽእሉ ናውትታትን ናብ ትግራይ ከይኣትዉ ተኸልኪሎም ከምዝፀንሑ ሓቢረን፡፡
ብምኽንያት እዚ ኣብ ዕዳጋ ዓብዪ ቅልውላው ፈጢሩ ፀኒሑ እዩ።
ኣብ ልዕሊ እዚ ዕፅዋን ክባን ስሱዓት ውልቀ ነጋዶ እውን ኣብ ዙርያ ዕዳጋ ንግዲ ንብረትን ሸቐጣትን እናዓሸጉ ዘየለ ዋጋ ብምውሳኽ ናብ ዘየድሊ ቁጠባዊ ቅልውላው ክኣቲ ተገዲዱ፡፡ ብዝተፈጠረ ናህሪ ዋጋ ዕዳጋ ሕብረተሰብ ክቆፃፀሮ ናብ ዘይኽእል ብርኪ በፂሑ ብጣዕሚ ዘማረረሉ ኩነታት ከምዝተፈጠረ ገሊፀን።
እዚ ፀገም ንምፍታሕ ከምመንግስቲ ትግራይ ዝተፈላለዩ ስራሕቲ እናተሰርሑ ፀኒሖም እዮም።
ካብዚኣቶም ሓደ ኣብ መንጎ መንግስቲ ትግራይን ኢትዮጵያን ዝተገበረ ስምምዕ ሰላም ካብ ማእኸል ሃገር ዝመፅእ ነጋዳይ ጣፍ ከም ከተማ መቐለ ኣብ ሰለስተ ማእኸላት መሸጢ ብምድላው ካብ ነጋዶን ደለልትን ነፃ ዝኾነ መምፅእን ዓዳግን ዝራኸበሉ ኩነታት ተፈጢሩ እዩ።
ብመሰረት እዚ እውን ኣብ ውልቀ ነጋዶ ንሓደ ኩንታል ጣፍ ክሳብ 16 ሽሕ ብር በፂሑ ዝነበረ ኣብተን ዝተጣየሻ ማእኸላት ዕዳጋ ንሓደ ኩንታል ጣፍ ብማእኸላይ ናብ 6,500 ብር ከምዝወረደ ወ/ሮ ኤልሳ የረድኣ።
ሐዚ ድማ “የኢትዮጵያ እህል ንግድ ድርጅት” ጨንፈር መቐለ ጣፍ፣ ሽኮርን ዘይትን ብምምፃእ ብፍትሓዊ ዋጋ ብቐጥታ ናብ ሕብረተሰብ ምቕራብ ምጅማሩ ገሊፀን።
ኣብዚ ትካል ንሓደ ኩንታል ጣፍ ብብር 5,500 ዋጋ ኣብ ምሻጥ ከምዝርከብ ብምግላፅ ሕብረተሰብ እዚ ፈሊጡ ተጠቃሚ ንክኸውን ሓቢረን፡፡ ካብዚ ብተወሳኺ ሽኮርን ዘይትን ህዝቢ ኣብ ከባቢኡ ብቐረባ ክረኽበሉ ናብ ዝኽእል ኣብ ከተማ መቐለ ናብ ዝርከባ ማሕበር ሸማቶ ኣብዚ ቐረባ እዋን ከምዝከፋፈል ኣፍሊጠን።
#ወይን
17 ለካቲት 2015 ዓ/ም
መቐለ

ፋብሪካ ልስሉስ መስተ፣ ምህርቲ ምፍራይ ጀሚሩ
ብሰንኪ ኣብ ትግራይ ዝተወለዐ ቅሉዕ ወራር ፍርያቱ ደው ኣቢሉ ዝነበረ ፋብሪካ ልስሉስ መስተ ሞሃ ጨንፈር መቐለ ዳግም ምህርቲ ምፍራይ ጀሚሩ።
እቲ ፋብሪካ ስርሑ ምጅማሩ በቲ ኲናት ተሃስዮም ንዝፀንሑ ሰራሕተኛታት እቲ ትካል ተስፋ ዝህብ ምዃኑን ኣብ ዳግመ ሕዉየት ትግራይ እጃሙ ከበርክት ከምዘኽእሎ ኣመራርሓን ሰራሕተኛታትን እቲ ፋብሪካ ተስፈኦም ገሊፆም።
እቲ ፋብሪካ ኣብ ዝሓለፉ ክልተ ዓማዉቲ ብሰንኪ እቲ ቕሉዕ ወራር ስዒቡ ልዕሊ 400 ሚሊዮን ብር ኽሳራ ከምዝተቃለዐን፣ መብዛሕቲኦም ሰራሕተኛታት ንዝኸፍኣ ማሕበራዊ ቅልዉላዉ ተሳጢሖም ምፅንሖምን ተገሊፁ።
15 ለካቲት 2015 ዓ.ም
መቐለ

ምስረታ ፋብሪካ ስሚንቶ ኣብ ትግራይ
------
ካብ ከተማ መቐለ 20 ኪሎ ሜትሮ ርሕቐት ኣብ እትርከብ ቶጎጋ ኣብ 900 ሄክታር ዝዓርፍ ብ 17 ነጥቢ 5 ቢልዮን ብር ማሕበር ኣክስዮን ፋብሪካ ስሚንቶ ቶጎጋ ተጣይሹ።
ኣካቢ ቦርድ ማሕበር ኣክስዮን ፋብሪካ ስሚንቶ ቶጎጋ በዓል ሃፍቲ ኣይተ ኣሸናፊ ሃይሉ እቲ ፋብሪካ ከም ሃገር ዘሎ ሕፅረት ቀረብ ስሚንቶ ኣብ ምፍታሕ ግደ ከም ዝህልዎ ገሊፆም።
ማሕበር ኣክስዮን ፋብሪካ ስሚንቶ ቶጎጋ ቅድሚ ሰለስተ ዓመት ዝተጀመረ ኮይኑ ብሰንኪ ለበዳ ቫይረስ ኮሮናን ኣብ ትግራይ ዝተኣወጀ ጆኖሳይዳዊ ኲናትን ዛጊድ ናብ ህንፀት ከም ዘይተኣተወ ተገሊፁ።
ማሕበር ኣክስዮን ፋብሪካ ስሚንቶ ቶጎጋ 52 ሚልዮን ሼር ዝህልውዎ ኮይኑ ካብ ዝነኣሰ 100 ሽሕ ክሳብ 500 ሽሕ ብር ዝበፅሕ እዩ ዝበሉ ኣካቢ እቲ ቦርድ፣ እቲ ፋብሪካ ብ 17 ነጥቢ 5 ቢልዮን ብር ከም ዝምስረትን ናብ ስራሕ ምስ ኣተወ ማዓልታዊ 4000 ሽሕ ቶን ስሚንቶ ናይ ምፍራይ ዓቕሚ ከም ዝህልዎ ገሊፆም።
እቲ ፋብሪካ ኣብ 900 ሄክታር ከም ዝዓርፍን ማሕበር ኣክስዮን ፋብሪካ ስሚንቶ ቶጎጋ ትግራይ ካብቲ ቅድሚ ሰለስተ ዓመት ዝነበራ ብርኪ ልምዓትን ዕቤትን ብዝበለፀ ናብ ዝሓሸ ብርኪ ዕቤት ኣብ ምስጋር ዓብዪ ዕድል ከም ዝፈጥርን ሃገራዊ ጠለብ ዕዳጋ ስሚንቶ ኣብ ምምላእ ግደኡ ከም ዝፍፅምን ተሓቢሩ።
ደቂ ትግራይን ፈተውትን ሼር ምዕዳግ ከም ዝኽእሉ ዝገለፀት እታ ማሕበር ኣክስዮን ባንክታት፣ ትካላት ፋይናንስ፣ሰራሕተኛታት ስቪል ሰርቪስ ኣክስዮን ምዕዳግ ከም ዝኽእሉ ኣረዲኣ።
ካብ ዝቕፅል ሰሙን ኣትሒዙ ኣብ ኩለን ባንኪታት ኣክስዮን ምሻጥ ከም ዝጅመር እውን ኣብቲ መድረኽ ተሓቢሩ።
#ቴሌቪዥን ትግራይ
15 ለካቲት 2015 ዓ.ም
መቐለ

ክታበት ኮቪድ-19 ብብርኪ ትግራይ ተጀሚሩ
ብምትሕብባር ቢሮ ጥዕናን ውድብ ጥዕና ዓለምን ካልኦት ትካላት ገበርቲ ሰናይ ውሽጢ ዓድን ወፃእን ክታበት ኮቪድ-19 ብብርኪ ትግራይ ኣብ ወረዳ ደጉዓ ተምቤን ተጀሚሩ፤ ኣብ ካልኦት ከባብታት እውን ከምዝቕፅል ሓላፊ ቢሮ ጥዕና ትግራይ ዶክተር ኣማኑኤል ሃይለ ገሊፆም።
እቲ ክታበት ቀዳምነት ሕዱር ሕማም ንዘለዎ፣ ብዕድመ ንዝደፍኡን ሰራሕተኛታትን ሰብ ሞያ ጥዕናን ከምዝወሃብ ዝገለፁ እቶም ሓላፊ፣ ነዚ ወፍሪ ክታበት ክዕወት ልዑል ፃዕሪ ይገብሩ ንዘለዉ ኣካላት ገበርቲ ሰናይ ድማ ኣመስጊኖም ኢሉ ድወት ኣብ ዜንኡ።
14 ለካቲት 2015 ዓ.ም
መቐለ

እቲ ዝጣየሽ ጊዝያዊ ምምሕዳር ሉኣላዊ ግዝኣት ትግራይ ዘኽብርን ዝምልስን ክኸውን ይስራሕ ከምዘሎ ተሓቢሩ
ኣብ ትግራይ ዝጣየሽ ዘሎ ጊዝያዊ ምምሕዳር ሉአላዊ ግዝኣት ትግራይ ዘኽብርን ዝምልስን ክኸውን ብዕቱብ ንሰርሐሉ ኣለና ኢሉ ተጋዳላይ ታደሰ ወረደ ፣ ሎሚ 14 ጥቅምቲ 2015 ዓ/ም ምስ ዝተፈላለዩ ኣካላት ዘተ እንትሳለጥ።
እቲ ዝጣየሽ ጊዝያዊ ምምሕዳር ንክቀላጠፍ ንሰርሕ ኣለና ዝበለ ተጋዳላይ ታደሰ ወረደ፣ ዳርጋ እቲ ምኽክር እውን ይውዳእ ከምዘሎን ልዕሊ ኩሉ እቲ ዝጣየሽ ጊዝያዊ ምምሕዳር ሉአላዊ መሬት ትግራይ ዘኽብርን ዝምልስን ኢሉ እውን ንቀፃሊ መረፃ ውድባት ዘዳሉ ክኸውን ይግባእ ኢሉ።
አብ ወረዳታትን ካልኦት ቦታትን ዘሎ ህዝብና መሃይኡ ክረክብ ዘይኽኣለ እቲ ጊዝያዊ መንግስቲ ስለዘይተጣየሸ እዩ እሞ እዚ ቀልጢፍካ ንምጥያሽን ህዝብና መሃይኡ ንክረክብ ብዕቱብ ንሰርሕ አለና ኢሉ።
ልዕሊ ኩሉ ግን ህዝቢ ትግራይ ሓድነቱ ከፅንዕን ንትግራይ ክሓስብን ይግባእ ኢሉ።
ተሳተፍቲ እቲ ዋዕላ ብግድኦም እቲ ዝጣየሽ ዘሎ መንግስቲ ሓቛፋይን ንኹሉ ዘሳተፈን ክኸውን ከምዘለዎን ቀልጢፉ ክምስረትን ፀዊዖም።
ኣብቲ ዘተ ካብ ወረዳታት ትግራይ ስሰለስተ (3 ሰባት ተወከልቲ ህዝቢ ) ማለት እውን ደቂ አነስትዮ ፣መናእሰይን ዓበይቲ ዓድን ተወኪሎም እናተሳተፉ ይርከቡ።
እቲ ኣሰናዳኢ ኮሚቴ ምስ ዝተፈላለዩ ውድባትን ፣ሙሁራትን ወዘተ ብዛዕባ እቲ ምጥያሽ ጊዝያዊ ምምሕዳር ኣድሂቡ ዘተ እናካየደ ምፅንሑ ይዝከር።
#ድወት
14 ለካቲት 2015 ዓ.ም
መቐለ

ኣሰናዳኢት ኮሚቴ ምጥያሽ ጊዝያዊ ምምሕዳር ትግራይ፣ ሎሚ 14 ለካቲት 2015 ዓ.ም ካብ ወረዳታት ትግራይ ተወኪሎም ምስ ዝመፁ ወገናት ዘተ እንተሳልጥ

ሰብኣዊ ሓገዝ ተጠናኺሩ ክኣቱ ይግባእ
ድሕሪ ስምምዕ ሰላም ናብ ትግራይ ዝኣቱ ዘሎ ሰብኣዊ ሓገዝ ዝነኣድ እኳ እንተኾነ ምስቲ ኣብ ባይታ ዘሎ ሰፊሕ ፀገምን ጠለብን እንትነፃፀር ዝመጣጠን ስለ ዘይኮነ ዝያዳ ተጠናኺሩ ክኣቱ ይግባእ ክብሉ ኣብ ቢሮ ሕርሻ ዳይሬክተር ዳይሬክቶሬት ቅድመ መጠንቀቕታታት ህፁፅ ግብረ መልስን ኣይተ ገ/ሄር ኣረጋዊ ገሊፆም።
እዚ ዝተገለፀ ኣብ ህልዊ ኩነታት ኣድሂቦም ኣብ ዝተውበ መግለፂ ኮይኑ ድሕሪ ስምምዕ ሰላም ብሰለስቲኡ ኮሪደራት ከባቢ 3854 ተሽከርከርቲ ሰብኣዊ ሓገዝ ፅዒነን ከምዝኣተዋ ኣይተ ገ/ሄር ሓቢሮም።
እቲ ዝኣተወ ሰብኣዊ ሓገዝ 1.5 ሚሊዮን ኩንታል ምዃኑ ዝሓበሩ ኣይተ ገ/ሄር ኣረጋዊ እቲ ልዕሊ 1.3 ሚሊዮን ምግቢ ፣እቲ ዝተረፈ 64 ሽሕ ዘመናዊ ዱኽዒ ፣ልዕሊ 12 ሽሕ ናውቲ ሕክምና፣ልዕሊ 22 ሽሕ ድማ ናይ ኣዴታትን ህፃናትት ልሙዕ ምግቢ ዝሓዘ እንትኸውን እቲ ዝተረፈ ድማ ናውቲ ትምህርቲ ወዘተ ዝሓዘ ምዃኑ ተገሊፁ።
ድሕሪ ስምምዕ ሰላም ናብ ትግራይ ዝኣቱ ዘሎ ሰብኣዊ ሓገዝ ብዘይ ዝኮነ ይኹን ዓንቀፍቀፍ እዩ ዝኣቱ ዘሎ ኮይኑ ሐዚ ዝኮነ ይኹን አካል ሓገዝ ከእቱ እየ ዝበለ ኣብ ውሽጢ 24 ስዓታት ፍቓድ እናተውሃቦ እዩ ዝበሉ ኣይተ ገ/ሄር ኣረጋዊ ኩሎም ኬላታት ሙሉእ ንምሉእ ከምዝተኸፈቱ እውን ኣረዲኦም።
ኮይኑ ግና ኢሎም ኣይተ ገ/ሄር እቲ ዝኣቱ ዘሎ ሰብኣዊ ምስቲ ኣብ ባይታ ዘሎ ሰፊሕ ፀገምን ጠለብን እንትነፃፀር እኹል ስለዘይኮነ ብዝተጠናኸረ መልክዑ ክኣቱ ይግባእ ኢሎም።
ኣብ 2015 ዓ/ም ብብርኪ ክልል ብዝተገበረ መፅናዕቲ ልዕሊ 6.5 ሚሊዮን ህዝቢ ህፁፅ ሓገዝ ከምዝጠልብ ዝተገለፀ ኮይኑ እቲ 5.2 ጥራሕ እዩ በቶም ለገስቲ አካላት ፀዲቑሉ ዘሎ ኢሎም።
እዚ ማለት ድማ ናብ ከባቢ ትሽዓተ (9) ሚኢቲ ሽሕ ኩንታል ኣፈላላይ ከምዘለዎ እዩ ኣብቲ እዋን ዝተገለፀ።
እቲ ዝኣቱ ዘሎ ሰብኣዊ ሓገዝ ድማ ናብ ኩለን ወረዳታት ይከፋፈል ከምዘሎን እተን ኣብ ትሕቲ ፀላኢ ዘለዋ ከባቢታት እውን ምስ ዝምልከቶም ኣካላት ምርድዳእ እናተገበረ ይጉዕዓዝ ከምዘሎ ኣይተ ገ/ሄር አረዲኦም።
ብፍላይ ንተመዛበልቲ ቀዳምነት ሂብካ ከምዝውሃብ ዝገለፁ እቶም ሓላፊ ሓራ ኣብ ዝኮነ ከባብታት ኩሎም ተመዛበልቲ ናብ ቦትኦም ክምለሱ ይግበር ከምዘሎ ሓቢሮም።
ኣብ ፍትሓዊ ክፍፍልን ተበፃሕነትን እውን ዛጊድ ዘይተፈተሐ ፀገም ስለ ዘሎ ሐዚ ካብ ላዕሊ ክሳብ ታሕቲ ምስ ኩሎም ኣካላት ተዋዲድካን ተናቢብካን ብትኹረት ይሰርሐሉ ከምዘሎ እውን ኣብቲ እዋን ተገሊፁ፤ ክብል ድወት ፀብፂቡ ኣሎ።
14 ለካቲት 2015 ዓ. ም
መቐለ

ዝኽሪ ትማልን ሎምን በጃ ህዝቢ ዝሓለፉ ጀጋኑ ደቂ ትግራይ፣ ምንባር ሕቑፊ ዕንበባ፣ ኣብ ሓወልቲ ስዉኣት
11 ለካቲት 2015 ዓ.ም
መቐለ

11 ለካቲት መሰረት ፅንዓትናን ውሑስ መፃኢናን
11 ለካቲት 2015
መቐለ

መልእኽቲ 11 ለካቲት ቢሮ ርክብ ህዝብን መንግስትን ትግራይ
መትከላት 11 ለካቲት ጨቢጥና ሰላማዊ ቃልስና ነሐይል!!
ቢሮ ርክብ ህዝብን መንግስትን ትግራይ “11 ለካቲት መሰረት ፅንዓትናን ውሑስ መፃኢናን” ብዝብል መሪሕ ሓሳብ ንዝኽበር መበል 48 ዓመት በዓል 11 ለካቲት እንኳዕ ኣብፅሓኩም ኣብፅሓና ብምባል ሰናይ ትምኒቱ ይገልፅ።
እዚ በዓል ናይ ትማሊ ሕድሪ ተሓንጊጥና ብሩህ መፃኢና ጋህዲ ንምግባር ኩለመዳያዊ ርብርብ ህዝብን መንግስትን ትግራይ ኣብ ዝጠልብ ኣዝዩ ወሳኒ ምዕራፍ ኮይንና እነብዕሎ ዘለና እዩ።
ህዝቢ ትግራይ ኣብቶም ዝሓለፉ 48 ናይ ቃልስን ዓወትን ዓመታት ብዙሓት ፈተንቲ መድረኻትን ማሕለኻታትን እናሓለፈ መፂኡ እዩ።
ኣብ እንግድዕኡ ተዳዕኒኑ ዝነበረ ስርዓት ደርግ ደምሲሱ ኣብ ማዕርነት ዝተመስረተ ፌዴራላዊ ዴሞክራሲያዊ ስርዓት ኣብ ምህናፅ ዘይትካእ ግደ ተፃዊቱ እዩ።
ከም ውፅኢቱ ድማ ኢትዮጵያ ኣብ መድረኻት ዓለም መርኣያ ስሉጥ ልምዓትን ኣብነት ሰላምን ምርግጋዕን ንምዃን ክኢላ ነይራ እያ።
ኣብ ከይዲ ብፍላይ ድሕሪ ውድቀት ስርዓት ኢህወዴግ ግን ህዝቢ ትግራይ ኣብ ታሪኹ ካብ ዝርኣዮም ብዙሓት በደላት እቲ ዝኸፍአ ዝብሃል ናይ ህልውና ሓደጋ ገጢሙዎ እዩ።
እዚ ሓደጋ ኣብ መወዳእታ 2012 ዓ.ም ናብ ዝኸፍአ ብርኪ ሰጊሩ ኣብ ልዕሊ ህዝቢ ትግራይ ወፍሪ ጀኖሳይድ ተኻይዱ እዚ ህዝቢ ካብ ገፅ መሬት ንክፀንት ኩለመዳያዊ መጥቃዕቲ ክበፅሖ ተገይሩ እዩ።
ህዝብን መንግስትን ትግራይ ኣብ ልዕሊኦም ዝተኣወጀን ብተግባር ዝተፈፀመን ፅንተት ንምምካት ብዝገርም ፅንዓትን መስተንክራዊ ጅግንነትን እናተቓለሱን ክቡር መስዋእቲ እናኸፈሉን መፂኦም እዮም።
ኣብዞም ዝሓለፉ ናይ መኸተ ዓመታት ዝተርኣየ ሓፂናዊ ፅንዓትን ተኣምራዊ ሓድነትን ህዝቢ ትግራይ የመና ዘሐብን እዩ።
ሳላ ፀኒዑ ዝተቓለሰን ንክብሩን መንነቱን ኢሉ ክቡር መስዋእቲ ዝኸፈለን ድማ ናብዚ ሕዚ በፂሕናዮ ዘለና መድረኽ ሰላማዊ ፖለቲካዊ ቃልሲ ክንሸጋገር ክኢልና ኢና።
ይኹን እምበር ሕዚ እውን ኣብ ኣዝዩ ፈታኒ መድረኽ ኢና ዘለና።
ዝጀመርናዮ ጉዕዞ ሰላም ብዓወት ንክዛዘም ህዝቢ ከም ህዝቢ ብሓደ ልቢ ረቢቡ ክንቀሳቐሰሉን እዚ ከይዲ ብዝኾነ ምኽንያት ከዐንቅፉ ዝደልዩ ኣካላት እንትህልዉ ብፅንዓት ዝምክተሉን ዝእርመሉን ወሳናይ ምዕራፍ ኮይኑ ወፂኡ ኣሎ።
ስለዝኾነ ድማ ሕድሕድ ኣብ ውሽጥን ኣብ ደገን ዘሎ ተወላዲ ትግራይ ብሓደ ገፅ እዚ መድረኽ ሰላማዊ ፖለቲካዊ ቃልሲ ብዓወት ንክዛዘም በቲ ካልእ መዳይ ድማ ተጀሚሩ ዘሎ ከይዲ ሰላም ከይኹለፍ ካብኡ ዘደሊ ኩሉ ዓይነት ኣስተዋፅኦ ንክገብር መንግስቲ ትግራይ ፃውዒቱ የቕርብ።
መንግስቲ ትግራይ ነቲ ኣቲናዮ ዘለና ብዓይነቱ ፍሉይ፣ ብባህሪኡ ድማ ከቢድን ዝተሓላለኸን ናይ ቃልሲ ምዕራፍ ብዝለዓለ ናይ ሓላፍነት መንፈስን ፅኑዕ ድሲፕሊንን ንምፍፃም ዘኽእሎ ሓቛፋይ ምትዕርራያት እናገበረ ይርከብ።
እዚ መድረኽ ዝተፈላለዩ ሓሳባት ዕድል ረኺቦም ኣብ መፃኢ ጉዕዞ ትግራይ ኣወንታዊ ኣስተዋፅኦ ንክህልዎም ብዝሕግዝ መንገዲ ንምምራሕ ዘኽእል ምትዕርራይ ዝጠልብ እውን እዩ።
ኣብዚ ኣዝዩ ወሳናይ መድረኽ ሰላማዊ ቃልሲ ኩሉ ትግራዋይ ፖለቲካዊ እምነቱን ኣተሓሳስብኡን ብዘየገድስ፣ ናይ ሃይማኖት ኣፈላላይ ኣብ ግምት ከየእተወ፣ ኣብ ውሽጢ ዓዲ ዘሎ ኮነ ኣብ ዝተፈላለዩ ከባቢታት ዓለም ዝነብር፣ ብሓፈሻ ኩሉ ትግራይዋይ ንህልውንኡን መንነቱን ክብል ሓድነቱ ዝያዳ ዘስጥመሉን ካብ ዝኾነ እዋን ንላዕሊ እሂን ምሂን ዝብለሉን ስለዝኾነ ካብ ሕድሕድና ዘድሊ ኣበርክቶ ብብቕዓት ንምፍፃም ድሉውነትና ዳግም እነረጋግፀሉ ክኾን ይግባእ።
ዘለኣለማዊ ክብሪ ንጀጋኑ ስውኣትና!!
11 ለካቲት መሰረት ፅንዓትናን ውሑስ መፃኢናን!!
ቢሮ ርክብ ህዝብን መንግስትን ትግራይ 
11 ለካቲት 2015 ዓ.ም 
መቐለ

ህዝቢ ትግራይ ኣብቲ ዝሓለፈ ናይ 17 ዓመታት ዘካዮዶ ቃልሲ ጥራሕ እንተይኮነስ ኣብዚ እዋን ኣብ ልዕሊኡ ዝተኣወጀ ጄኖሳይድ ንምምካት ዘርኣዮ ፅንዓትን ተጋድሎን ኣብ ታሪኽ ብወርቂ ቀለም ዝተፅሓፈ እዩ -ኣቦ ወንበር ውድብ ህወሓትን ፕሬዝደንት መንግስቲ ትግራይን ዶክተር ደብረፅዮን ገብረሚካኤል
ክብሪታት ቃልሲ ህዝቢ ትግራይ ወለዶታት ክምሃሩሉ ዝግባኣን፣ እዚ ታሪኻዊ ፅንዓትን ጀግንነትን ኣብ ዳግመ ህንፀትን ሕውየትን ትግራይ እውን ክድገም ይግባእ፣ ኣቦ ወንበር ውድብ ህወሓትን ፕሬዝደንት መንግስቲ ትግራይን ዶክተር ደብረፅዮን ገብረሚካኤል፣ ብምኽንያት መበል 48 ዓመት በዓል 11 ለካቲት ንጋዜጠኛታት ኣብ ዝሃብዎ ጋዜጣዊ መግለፂ።
ቓልሲ ህዝቢ ትግራይ ትማልን ሎምን፣ ኣብ ጉዳይ ስምምዕ ሰላም ፕሪቶርያ ዘለዉ ምዕባለታትን ከይድታቱን፣ኣብ ጉዳይ ስግግር ግዝያዊ መንግስትን ከይዱን ከምኡዉን ሐዚ ዘለናሉ ዝተሓላለኸ መድረክን ዝጠልቦ ልኡኽን ቓልስን፣ ስምምዕ ፕሪቶርያ ከምዕድል ብምጥቃም ጠለብ ህዝቢ ትግራይ ዝምልስ ሓቋፊ ግዝያዊ ስግግር መንግስቲ ክጣየሽ ኣብ ከይዲ ምህላዉን ካልኦትን ዝምልከት ጋዜጣዊ መግለፂ ሂቦም ኣለዉ።
10 ለካቲት 2015 ዓ.ም
መቐለ

ሰራሕተኛታት ቢሮ ርክብ ህዝብን መንግስትን ትግራይ፣ መበል 48 ዓመት 11 ለካቲት ኣብዒሎም
እቶም ሰራሕተኛታት ነቲ በዓል፣ፅሬት ከባብን ኣብ እዋናዊ ጉዳይ ኣድሂቡ ኣብ ዝተዳለወ ሰነድ ዘተ ብምክያድን ዘብዓልዎ እንትኾን፣ ኣብቲ መድረኽ ዝተረኸቡ ኣባል ማእከላይ ኮሚቴ ህወሓትን ሓላፊ ቢሮ ርክብ ህዝብን መንግስትን ትግራይ ኣይተ ረዳኢ ሓለፎም፣ እዚ በዓል ብመልክዑ ኣብ ዝተፈለየ መድረኽ ኮይንና ኢና እነብዕሎ ዘለና ድሕሪ ምባል፣ ህልውናን ድሕንነትን ህዝቢ ትግራይ ንምርግጋፅ እቲ እነካይዶ ዘለና ሰላማዊ ፖለቲካዊ ቃልሲ ከምቲ ኣብ እዋን መኸተ ዘርኣናዮ ስጡም ሓድነትና ሕዚ እውን ዝያዳ ብምስጥጣም፣ ኣብ ሓደ ረቢብና አእጃምና ብምውፋይ ናብ ዳርችኡ ከነብፀሖ ትፅቢት ይግበር ኢሎም።
እቶም ሰራሕተኛታት ብወገኖም ነቲ ኣቲናዮ ዘለና መድረኽ ኣብ ምዕዋት ካባና ትፅቢት ዝግበር ኩሉ ንምፍፃም ድሉዋት ኢና ብምባል ቃል ኣትዮም።
10 ለካቲት 2015 ዓ.ም
መቐለ

መበል 48 በዓል 11 ለካቲት እንትኽበር ካብ ሕሉፍ ተሞክሮ ተማሂርና ዕድል መፃኢ ወለዶታት እንእምተሉ፣ ረዘንቲን ዓበይቲ ዕማማት ብትግሃት እንፍፅመሉ ክኸውን ከም ዝግባእ ተገሊፁ።
እዚ ዝተገለፀ ብቢሮ ርክብ ህዝብን መንግስትን፣ ማሕበር ተጋደልቲ ፣ ማሕበር ደቂ ስውኣት ተጋደልትን ኣብ ዘካየድዎ ሓበራዊ መድረኽ እዩ።
ሓፈሻዊ ሽቶታት ህዝቢን ምዕዋትን ተሞክሮ ሕሉፍ ቃልስና ዝተርኣየሉ መዘና አልቦ ፅንዓትን ንቐፃሊ ወለዶታት ዝምህር ምዃኑ እውን ተሓቢሩ ኣሎ።
ምስ ህልዊ ኩነታት ተዛሚዱ ዓበይቲ ዕማማት ብፍላይ ደው ምባል ተፃብኦ ኣብ ሸትኡ ምብፃሕን ንፖለቲካዊ ዘተ መደላድል ብምጥጣሕ ቀፃሊ ሕውየትን ህንፀትን ትግራይ ዝሳለጠሉ ኩነታት ምፍጣር ይፍፀሙ ከምዘለዉ ኣብቲ ዘተ ተላዒሉ እዩ።
09 ለካቲት 2015 ዓ.ም
መቐለ

ሐዚ ንዘለናዮ ምዕራፍ ዘስግርን ናብ ብራኸ ዕብየት ዘምርሕን ኣሰራርሓን ኣካይዳን ምትዕርራይ ይገብር ኣሎ -ምክትል ፕረዚዳንት መንግስቲ ትግራይ ወ/ሮ ፈትለወርቅ ገ/እግዚኣብሄር
ኣብቲ ዝግበር ዘሎ ምትዕርራይ መሓውር መንግስቲ፣ ኣብ ውሽጥን ወፃእን ዝርከብ ትግራዋይ ምሁር ልዑል ተሳትፎ ክገብር ትፅቢት ይግበር እዉን ኢለን እየን ወ/ሮ ፈትለወርቅ።
ከም መንግስቲ ትግራይ በቲ ኩናት ዝበፅሐና ጉድኣት ኣብ ሓፂር እዋን ብምሕዋይ፣ ናብቲ ዝነበርናዮ ብርኪ ቶሎ ብምብፃሕ፤ ካብኡ ሓሊፉ ድማ ካብ ዳግመ ሕውየት ሓሊፍና ናብ ስሉጥ ዕብየትን ልምዓትን ንምስጋር ዘኽእለና ዝተፈላለዮ መፅናዕቲታት ከምኡ እውን ምድላዋት እናገበረ ምዃኑ ሓቢረን፡፡
ስምምዕ ሰላም ፕሪቶርያ ዘላቒ ክኸውን መንግስቲ ትግራይ ይኹን መላእ ህዝቢ ትግራይ ልዕሊ ዝኾነ ይኹን ቀዳምነት ሂቡ ዝቃለሰሉ ዋኒን ሙዃኑ ድማ ሓቢረን ፡፡
@ድወት
09 ለካቲት 2015 ዓ.ም 
መቐለ

መግለፂ ኣባላት ኣሰናዳኢት ኮሚቴ ጊዝያዊ መንግስቲ ትግራይ
08 ለካቲት 2015 ዓ.ም
መቐለ

"ዝተጀመረ መስርሕ ሰላም ንድሕሪት ናብ ዘይምለሰሉ ብርኪ በፂሑ" ተጋዳላይ ታደሰ ወረደ
ልዕሊ ክልተ ዓመታት ዝተኻየደ ደማዊ ኲናትን ኣብ ልዕሊ ህዝቢ ትግራይ ዝተኸፈተ ወራር ፅንታን ኣብ ደቡብ ኣፍሪካ ከተማ ፕሪቶርያ ስምምዕ ደው ምባል ተፃብኦ ከም ዝተፈረመ ዝዝከር ኮይኑ፣ እቲ ስምምዕ ሰላም ብፅቡቕ ኩነታት ይኸይድ ከምዘሎ ኣብ እዋናዊ ኩነታት ኣድሂቡ ንሚድያታት መግለፂ ዝሃበ ኮሚቴ ምጥያሽ ጊዝያዊ መንግስቲ ትግራይ ኣፍሊጡ።
ኣካቢ እቲ ኮሚቴ ተጋዳላይ ታደሰ ወረደ ኣብ ተግባራውነት እቲ ስምምዕ ሰላምን ቀፀልቲ ዕማማትን ኣመልኪቱ ኣብ ዝሃቦ መግለፂ፣ ሰራዊት ኤርትራን ዕጡቓት ክልል ኣምሓራን መሊኦም ዋላ ካብ መሬት ትግራይ ኣይውፅኡ ጠቕሊሎም ንክወፁ ብዕቱብ ይስራሕ ከምዘሎ ኣመልኪቱ።
እቲ መስርሕ ሰላም ንድሕሪት ናብ ዘይምለሰሉ ብርኪ ከምዝበፅሐ ዘረጋገፀ ተጋዳላይ ታደሰ ወረደ ኣሳታፋይን ዴሞክራሲያውን ብዝኾነ መንገዲ ጊዝያዊ መንግስቲ ትግራይ ንምጥያሽ ይስራሕ ምህላዉ እዉን ሓቢሩ።
ካልእ ኣባል እቲ ኮሚቴ መምህር ሙሉወርቅ ኪዳነማርያም ብግደኦም ትሽዓተ ኣባላት ዘለዉዎ ኮሚቴ ምጥያሽ ግዝያዊ መንግስቲ ትግራይ ኣብ ትግራይ ዘሎ ጭቡጥ ኩነታት ማእኸል ብምግባር ብመንግስቲ ትግራይ ከምዝተጣየሸ ብምሕባር ኣብ ትግራይ ዘሎ ከቢድ ፀገም ንምፍታሕ ዝለዓለ ዕማም ዘለዎ ጊዝያዊ መንግስቲ ከምዝጣየሽ ተዛሪቦም።
እዚ ዕድል እዚ ሓድነት መላእ ህዝቢ ትግራይ ዘረጋግፅ፣ ዓቕምታት ትግራይ ንምጥቃም ዘኽእልን መላእ ትግራይ ሓራ ዘውፅእን ወሳኒ ዕድል ምዃኑ ዝሓበሩ እቶም ኣባላት ኮሚቴ ምጥያሽ ጊዝያዊ መንግስቲ ትግራይ፣ ንዕዉትነቱ ድማ ኩሉ ትግራዋይ ዘድሊ ደገፍ ንኽገብር ፀዊዖም ኣለዉ።
@ድወት
08 ለካቲት 2015 ዓ.ም
መቐለ

ብምኽንያት ምጅማር ብረታዊ ቓልሲ ህዝቢ ትግራይን ልደት ህወሓትን በዓል 11 ለካቲት ዝተዋህበ ውድባዊ መግለፂ
ዝኸበርካ ኣብ ውሽጢ ዓድን ወፃእን ዘለኻ መላእ ህዝቢ ትግራይ 
ዝኸበርኩም ኣመራርሓን ኣባላትን ህወሓት
ዝኸበርካ ጅግና ሰራዊት ትግራይ
ዝኸበርክንን ዝኸበርኩምን
ቅድሚ ኹሉ ‘‘11 ለካቲት መሰረት ፅንዓትናን ውሑስ መፃኢናን’’ ብዝብል ቴማ ናብ ዝኽበር ዘሎ መበል 48 ዓመት በዓል 11 ለካቲት እንኳዕ ኣብፀሐኩም እንትብል ውድብና ህወሓት ዝለዓለ ሓበን ይስምዖ።
11 ለካቲት ንህዝቢ ትግራይ ተምሳሌት ጅግንነት፣ ሓፂናዊ ፅንዓት፣ ተወፋይነት፣ ናይ ቃልሲ ሓድነት፣ ንዕላማ ናይ ዝኽፈል መስዋእትን ዓወትን ‘ያ።
ነዛ ዕለት እንትነኽብር ህዝባዊ ቃልስና ዝሓለፎ ውፃእ ውረድ፣ ዝተኸፈለ መስዋእቲ፣ ዝተሰርሐ ቅያን ዘመዝገብናዮም ድሙቓት ዓወታትን እንዝክረላን ሕሉፍ ጉዕዞና ገምጊምና ንቐፃሊ ጉዕዞ ቓልስና ዘይነፅፍ ትምህርቲ እንወስደላን ወርቃዊትን ታሪኻዊትን ዕለት ‘ያ።
ናይ 17 ዓመት ሕሉፍ ጉዕዞ ቃልስና ንፁር ዕላማ ዝነበሮ፣ ብውሑዳት ጀሚሩ መላእ ህዝቢ ትግራይ በዓል ዋና ዝገበረ፣ ከም ህዝቢ መስዋእቲ ብምኽፋል ኣብ ልዕሊኡ ተፃዒኑ ዝነበረ ኣርዑት ብሄራውን ደርባውን ጭቆና ንሓንሳብን ንሓዋሩን ቀንጢጡ ብምድርባይ ብሄራዊ ክብሩን መንነቱን ዝሕሉ፣ ፌደራላዊ ስርዓት ክትከልን፣ ኣብ መላእ እታ ሃገር ሰላም፣ ዲሞክራሲን ቅልጡፍ ልምዓትን ምርግጋፅ ዝጀመረ፣ ህዝቢ ብሰላም ወፅዩ ክኣቱ፣ ካብቲ ቅልጡፍ ልምዓት በቢደረጅኡ ተጠቃማይ ክኸውን ዘኽኣለ መሪር ግን ድማ ዕውት ታሪኽ ዝተመዝገበሉ ጉዕዞ ቃልሲ ‘ዩ።
መቑሕ ባርነት ንሓንሳብን ንሓዋሩን ንምቕባር ይካየድ ኣብ ዝነበረ ብርቱዕ ቃልሲ ኣሃዳዊ ሓይሊ ካብ ስልጣን ‘ኳ እንተተወገደ ብውዳበን ብተናፀልን ኣብ ልዕሊ ህዝቢ ትግራይ ዘካይዶ ፀለመን ናይ ጥፍኣት ወፍርን ግና ኣቋሪፁ ኣይፈልጥን።
ቅድም እንትብል ዝደለይዎ ናይ ምግባር ዓቕሞም ኣብ ዝተመንጠሉሉ ኩነታት ኮይኖም ዘካይድዎ ዝነበሩ ፀለመ እንትኾን ኣብ ዝሓለፉ ሓሙሽተ ዓመታት ግን በትረ-ስልጣን ጨቢጦም ሃፍቲ ሃገር ተጠቒሞም ንህዝቢ ትግራይን መሪሕ ውድቡን ናይ ብዕራይ ወለደ ሓሶት እንዳፈጠሩ ብሚድያ፣ ፅሑፋት፣ ደኩመንተሪ ፊልምታት ወዘተ ደጋጊሞም ብምግዋሕ ነቲ ካሊእ ህዝቢ ብምድንጋር ክፅላእ፣ ክበሳበስ፣ ትግራዋይ ብግፍዒ ክቕተል፣ ክፈናቐልን ክውረርን ነውሪ ከምዘይኮነ ተገይሩ ክሰኣል ብምግባር ቅድሚ ቅሉዕ ወራር ምጅማሮም ኣብ መላእ እታ ሃገር ማእለያ ዘይብሉ ግፍዕታት ፈፂሞም ‘ዮም።
ዝሓለፉ ክልተ ናይ ኵናት ዓመታት ብሓደ ገፅ ልፍንታውያን ናይ ፅንተት ሓይልታት ዘሎን ዘየሎን ሓይሎም ኣኻኺቦም ንህዝቢ ትግራይ ካብ ምድረ-ገፅ ንምጥፋእ ሃቂኖም ዝተረባረብሉ፣ ህዝብና ኣብ ታሪኹ ሪኢዎ ዘይፈልጥ ዕንወትን ብርሰትን ክበፅሖን፣ ኣብ ፍፁም ክባን ዕፅዋን ኣእትዮም ብጥሜት፣ ስእነት መድሓኒትን ብሓፈሻ ድማ ብኹሉ ዓይነት ግፍዒ ክሳቐን ክረግፍን ዓሊሞም ዝተንቀሳቐሱሉ፣ ብኻሊእ ገፅ ድማ ብመንነቱን ህልውንኡን ቀፃሊ ዕድሉን ዘይደራደር ጅግና ህዝቢ ትግራይ ከም ህዝቢ ዓሲሉን ጅግና ሰራዊት ሃኒፁን ብፅንዓትን ጅግንነትን መኪቱ።
መሪሕ ውድብና ህወሓት እውን ነቲ መኸተ ብምምራሕ ይኹን ነባራትን ኣብ ስራሕ ዝነበሩን ኣመራርሕኡ ናይ ሂወት መስዋእቲ ብምኽፋል ሕልሚ ፀላእቲ ዘምከናሉን ብሓይሊ ካብ ምድረ-ገፅ ከጥፍኡናን ብዅናት ክውድእዎን ከምዘይኽእሉ ተረዲኦም፣ ተገዲዶም ናብ ማኣዲ ሰላም ክመፁ ዝገበረሉ መስተንክራዊ ቅያን ጅግንነትን ዝተፈፀመሉ ናይ መኸተ ዓመታት ነይሩ።
ዝኸበርካ ጅግና ህዝቢ ትግራይ 
ዝኸበርኩም ኣመራርሓን ኣባላትን ህወሓት
መኸተ ህዝቢ ትግራይ ናብ ሓዱሽ ምዕራፍ ይሰጋገር ኣሎ።
ካብ ናይ ኵናት ምዕራፍ ናብ ሰላማውን ፖለቲካውን ናይ ቃልሲ ምዕራፍ ንሰጋገር ኣለና።
ሰላማዊ ፖለቲካዊ ቃልሲ ዕፅው ብምዃኑ ተገዲድና ዝኣተናዮ ዂናት ብሰላማዊ መንገዲ ክንቅፅለሉ ዘግብር ተስፋ ሰላም ተፈጢሩ ኣሎ።
እዚ መላእ ህዝብና፣ መሪሕ ውድብናን ጅግና ሰራዊትናን ብዘካየድዎ ዘይተሓለለ ቃልስን ዝተኸፈለ ከቢድ መስዋእትን ናብ ሓዱሽ ምዕራፍ ክንሰጋገር ዘኽኣለ ውፅኢት ፅኑዕ መኸተ ህዝቢ ትግራይ ኮይኑ ወፅዩ ኣሎ።
መኸተና መልክዑ ቀይሩ ‘ምበር ገና ኣይተዛዘመን።
ናብ ሰላማዊ ፖለቲካዊ መልክዕ ቃልሲተቐይሩ ኣሎ።
ብሓደ ገፅ ዝተበገስናሎም ፖለቲካዊ ዕላማታት ገና ኣይተመለሱን ብተወሳኺ ድማ ኣብ ልዕሌና ብዝተኣወጀ ጀኖሳይድ ከቢድ ናይ ሂወት፣ ስነ-ልቦናንሃፍትን ዕንወት በፂሑና ‘ዩ።
ሉኣላዊ ግዝኣት ትግራይ ገና ኣይተመለሰን፣ ህዝብና ሕዚ ‘ውን ይፀንት እዩ ዘሎ።
ብኻሊእ ገፅ ነዚ ሰላም ዘይተቐበሉን ክዕንቀፍ ዝደልዩን ሓይልታት ኣለው።
በዚ መሰረት ብቓልስና ዘምፃናዮ ናይ ሰላም ተስፋ ከይፅልምት፣ ክዓሙቕን ክሰፍሕን ምሳና ስምምዕ ሰላም ፈሪሙ ምስዘሎ መንግስቲፌደራል ብሓባር ብምዃን ሰላምና ከዐንቅፉ ንዝደልዩ ሓይልታት ክንምክትን ውሑስ ክንገብርን ክንሰርሕ ይግባእ።
ታሪኽ ውድብና ከምዘረጋግፆ ውድብኩም ህወሓት እናተቓለሰ ዝህደስን ዝማዓራረን እናተማዓራረየ ዝቓለስ ናይ ዘየቋርፅ ለውጢ ውድብ ‘ዩ።
ኣብ ታሪኹ ብዙሕ ግዜ ካብ ደውታ ናብ ቅልጡፍ ለውጥን ጉዕዞን ዝተሰጋገረሎም መድረኻት ብርክት ዝበሉ ‘ዮም።
ሕዚ ‘ውን ህወሓት ሕሉፍ ጉዕዝኡ ብዕምቆት ገምጊሙ፣ ዝምረሐሎም መስመራትን ፕሮግራማትን ፈቲሹ መድረኽ ዝጠልቦ መሰረታዊ ለውጥን ምትዕርራያትን ክገብር ተዳልዩ ኣሎ።
ዛጊድ ‘ውንኩነታት ዝጠልቦን ድሌት ህዝቢ ትግራይ ማእኸል ዝገበረን ሓቛፋይ ምትዕርራይ ፈፃሚ ኣካል መንግስቲ ንገብር ኣለና።
እንኣትዎ ዘለና መድረኽ ብዓይነቱ ሓዱሽን ዝተሓላለኸን ‘ዩ።
ብምዃኑ ሰላምና ውሑስ ክኸውንን ረብሓ ህዝቢ ትግራይ ብዘረጋግፅ መንገዲ ክፍፀምን፣ ኣብ ሕውየትን ዳግመ-ህንፀትን፣ ምዕብልቲ ትግራይ ንምህናፅ፣ ባህግን መፃኢትን ትግራይ እናሓሰብና፣ ካብ ማንም ግዜ ንላዕሊ ሓድነትና ኣስጢምና እንቃለሰሉ፣ ኣብ ልዕሊ ህዝብና ገበን ወራር፣ ገበን ፀረ ሰብኣውነት፣ ገበን ኵናትን ጀኖሳይድን ዝፈፀሙ ኣካላት ተሓተቲ ዝኾኑሉ፣ ህዝብና ፍትሒ ክረክብን ክካሓስን ኩለ-መዳያዊ ቃልስና ኣጠናኺርና ክንቅፅል ህወሓት ይፅውዕ!
ዝኸበርካ ጅግና ህዝቢ ትግራይ
ኣብ ዝሓለፈ ናይ 17 ዓመታት ዕጥቃዊ ቃልስና ብዝኸፈልካዮ ኩለመዳያዊ መስዋእቲ ንዓወት በቒዕኻ ኢኻ።
ሕዚ ድማ ትማሊ ዝሳዓርካዮም ፀላእቲ ብሕዱር ቂምን ፅልኣትን ተለዓዒሎም ከም ህዝቢ ከፅንቱኻ ኩሉ ዝካኣሎም ገይሮም።
ይኹን’ምበር ንፈታዉን ፀላእን ብዘስደምም ፅንዓትን ጅግንነትን መኪትካ ናብ ሓዱሽ ናይ ሰላማዊ ፖለቲካዊ ቃልሲ ምዕራፍ ኣሰጋጊርካዮ ኣለኻ።
ሕዚ ‘ዉን መኸተና ገና ኣይተዛዘመን ብምዃኑ ሰላምካ ክተስፍሕን ንዘዐንቅፉ ሐይልታት ክትምክትን ኩሉ ግዜ ድልው ክትከውን፣ ኣብ ሕውየትን ዳግመ ህንፀትን ትግራይ ክትነጥፍ ካብ ዝኾነ ግዜ ንላዕሊ ሓድነትካ ኣስጢምካ ውድብካ ኣብ እተካይዶ መሰረታዊ ለውጢ ብንቕሓት ብምስታፍከምቲ ልሙድ ቃልስኻ ክተሐይል ዉድብካ ህወሓት ይፅዉዕ!
ዝኸበርካ ጅግና ሰራዊትና
ፅንዓትን ጅግንነትን ዝመለለይኻ ጅግና ሰራዊት ትግራይ ምስ ሽሾ ሰራዊት ልፍንታዉያን ሓይሊታትን ባዕዳዉያን ወረርትን ተሓናኒቕካ ናይ ሰማይን ምድርን ፈተናታትተፃዊርካ ከቢድ መስዋእቲ ብምኽፋል፤ ንዓለም ዘስደመሙ ኣንፀባረቕቲ ዓወታት ብምምዝጋብ እቲ ቓልሲ ናብ ሓዱሽ ምዕራፍ ኣሰጋጊርካዮ ኣለኻ።
በዚ ዘኹርዕ ተግባርካ ህዝብኻን ዉድብ ህወሓትን ዝለዓለ ሓበን ይስመዖም።
ንቕድሚት‘ዉን ሃለዋትን ድሕንነትን ህዝቢ ትግራይ መሊኡ ክሳብ ዝረጋገፅን ንስምምዕ ፕሪቶርያ መሰረት ገይሩ ዝግበር ምትዕርራይን ብቐፃሊ ዝዋሃበካ ልኡኽን መሰረት ጌርካ ብፅንዓት ከምትቃለስ ህዝቢ ትግራይን ዉድብ ህወሓትን ይተኣማመኑ።
ኣብ እተካይዶ ቀፃሊ ቓልሲ ኩሉ ድማ ኣብ ጎንኻ ምዃኖም የረጋግፀልካ።
ዝኸበርኩም ኣመራርሓን ኣባላትን ህወሓት
ወረርቲ ከም ህዝቢ ንምጥፋእ ዝኣወጁልና ወፍሪ መኪትና ናብ ሓዱሽ ናይ ቃልሲ መድረኽ ተሰጋጊርና ኣለና።
ኣብዚ ሓዱሽ ሰላማዊ ፖለቲካዊ ናይ ቃልሲ መድረኽ ረብሓ ህዝቢ ትግራይ መሊኡ ክሳብ ዝረጋገፅ ኣመራርሓን ኣባላትን ህወሓት እቲ ቓልሲ ኣብ ዝሓቶ ኩሉ መሪሕ ተራኹም ክትፃወቱ ዉድብኩም ህወሓት ይፅዉዕ።
ዝኸበርኩም ስድራ ስውኣትን ስድራ ተጋደልትን፣ ጉድኣት ኵናት፣ ተጋደልትን ነባር ዓቕምታትን ቃልስና
ብዝኸፈልናዮ ከቢድ መስዋእቲ ሰላም ተረጋጊፁ፣ ልምዓትን ዲሞክራሲን ኣብ ዝሳለጠሉን ንቕድሚት ኣብ እንምርሸሉን እዋን ከም ህዝቢ ከጥፍኡና ተላዒሎም፣ ማእለያ ዘይብሉ ግፍዕታት ፈፂሞምልና ግን ድማ ብፅንዓት መኪትናዮ።
ጀጋኑ ሰለስተ ምዕራፍ ቃልስናን ናይ ሕዚ ወለዶን ኣብዚ መኸተ ብዝተፃወትኩሞ ተራ ውድብኩም ህወሓት ዝለዓለ ሓበን ይስመዖ።
ሕዚ ብቓልስና ተስፋ ሰላም ተረኺቡ ኣሎ።
ውሑስ ሰላም ፣ሕውየትን ዳግመ- ህንፀትን ትግራይ ንምርግጋፅን ካልኦት ዕላማታትና ክሳብ ዝዕወቱን ቃልስኹም ክተሐይሉ ዉድብኩም ህወሓት ይፅዉዕ።
ዝኸበርኩም መናእሰይ ትግራይ
ዘጋጠመና ወራር ብባህሪኡ ዝተፈለየን ከም ህዝቢ ከፅንተና ዝተላዓለን ‘ዩ ነይሩ።
ብፍላይ ድማ መንእሰይ ንምብራስ ዓሊሙ ኣሽሓት ቀቲሉ፣ ኣፈናቒሉ፣ ኣሲሩን ጨውዩን’ዩ።
ነዚ ወራር ፅንተት ንምምካት መንእሰይ ትግራይ ዘርኣዮ ፅንዓት፣ ጅግንነትን ዝሰርሖ ዘስደምም ታሪኽን ዓለም ዘገረመ ንወገን ዘሐበነ ‘ዩ።
ሕዚ ብዝኸፈልናዮ ከቢድ መስዋእቲ ተስፋ ሰላም ምርኣይ ጀሚሩ ኣሎ፤ እዚ ተስፋ ሰላም ንምስፋሕን ነዚ ንዘዐንቅፉ ክትምክትን ኩሉ ግዜ ድልው ክትከውንን ይግባእ።
ኣብ ሕውየትን ዳግመ ህንፀትን ትግራይ ንጡፍ ተራኻ ክትፃወትን ባህጊ መፃኢት ትግራይ ጋህዲ ንምግባር እናሓሰብካ ብንቕሓት ክትምርሽን ዉድብካ ህወሓት ይፅዉዕ።
ዝኸበርክን ደቂ ኣንስትዮ ትግራይ
ኣብ ኩሉ ዓውደ ቃልሲ ተሳቲፍክን ደጋጊምክን ዘኹረዕ ታሪኽ ኣመዝጊብክን ኢኽን።
ኣብ ዝሓለፉ ዓመታት ብዝተኸፈተልና ወለዶ ከይቕፅል ንምግባር ዝዓለመ ወራር ፅንተት ተራእዩ ዘይፈልጥ ፆታዊ ጥቕዓትን ስቓይን በፂሑክን።
ይኹን ‘ምበር በዚ ከይተሰኮንክን እኳ ዳኣስ ብዝበለፀ ሓሪንክን ናብ ሰራዊት ብምስላፍ ይኹን ኣብ ዓዲ ብፅንዓት ተቓሊስክን ብዘርኣኽንኦ መዘና ኣልቦ ፅንዓት ጀግንነትን ዉድብክን ህወሓት ዝለዓለ ሓበን ይስመዖ።
ንቕድሚት ‘ዉን ተጀሚሩ ዘሎ ሰላም ከይኹለፍን ክዓሙቕን ብምግባር ኣብ ሕውየትን ዳግም ህንፀትን ትግራይ ከም ቀደምክን ቃልስኽን ዝያዳ ክተሐይላ ውድብክን ህወሓት ይፅዉዕ።
ዝኸበርኩም ምሁራትን ሰብ ሃፍትን ትግራይ
ፀላእትና ዝወልዕዎ ኵናት ህዝቢ ትግራይ ካብ ምድረ-ገፅ ምጥፋእ ‘ዩ ‘ሞ ወለዶ ንምድስካልን ንምብራስን ዓሊሞም ዓዲ ክቕይር ዝኽእል ብዙሕ ሙሁርን በዓል ሃፍትን ተሳቕዩ፥ጠፊኡ፥ ኣብ ፍልጠትን ሃፍትን ዓዲ ከቢድ ዕንወት በፂሑ ‘ዩ።
በዚ ከይተደናገፅኩም መኸተና ንምዕዋት ሂወትኩም ፍልጠትኩምን ሃፍትኹምን መስዋእቲ ብምዃን ዘካየድኩሞ ቃልሲ ታሪኻዊ’ዩ።
ንቅድሚት ድማ ተጀሚሩ ዘሎ ተስፋ ሰላም ክሰፍሕ፣ ኣብ ሕውየት፣ ዳግመ ህንፀትን ኢንቨስትመንትን ትግራይ ክትነጥፉ፣ ሙሁራን ትግራይ’ውን ኣብ ምርምርን ቴክኖሎጅን ኣተኲርኩም ክትሰርሑን ብኹሉ መዳይ ክትረባረቡ ህወሓት ይፅዉዕ።
ዝኸበርኩም ኣብ ወፃኢ እትነብሩ ተወለድቲ ትግራይ
ኩሉ ግዜ ደጋጊምና ክነልዕሎ ዝግባእ ቃልሲ ዲያስፖራ ድምፂ ህዝቢ ትግራይ ኣብ ዝተዓፈነሉ ኣብቲ ፀልማት እዋን ድምፂ ህዝብኹም ብምዃን ዘካየድኩሞን እተካይድዎ ዘለኹምን ዘየቋርፅ ቃልሲ፣ ዘመዝገብኩሞ ዲፕሎማሲያዊ ዓወትን ዝገበርኩሞ ናይ ገንዘብ ድጋፍን ኣብ ህሊና ህዝቢ ትግራይ ዝነብር’ዩ።
ክሳብ ሕዚ ብዘካየድኩሞን እተካይድዎ ዘለኹምን ቃልሲ ህወሓት ዝለዓለ ሓበን ከምዝስመዖክገልፀልኩም ይፎቱ።
ንቕድሚት ‘ዉን ዝተጀመረ ሰላም ክሰፍሕ፣ ኣብ ሕውየትን ዳግመ ህንፀትን ትግራይ ክትነጥፉ፣ኣብ ልዕሊ ህዝቢ ትግራይ ገበን ፅንታ ዝፈፀሙ ገበነኛታት ብዓለምለኸ ሕጊ ተሓተቲ ክኾኑ፣ ህዝቢ ትግራይ ፍትሒ ክረክብን ክካሓስን ንምግባር ኣምባሳደራት ትግራይ ኮይንኩም ቃልስኹም ኣጠናኺርኩም ክትቅፅሉ ህወሓት ይፅዉዕ።
ዝኸበርኩም ተናሓናሕቲ ዉድባት ትግራይ
ክሳብ ሕዚ ኣብ ዘካየድናዮ መኸተ ፅንተት ዘካየድክሞ ቓልሲ ንንእድ።
ሕዚ ‘ውን እቲ መኸተ መልክዑ ቀይሩ’ምበር ገና ኣይተወደአን፤ሕዚ ኣብ መኸተ ወራር ፅንተት ተሳትፎ ዝነበሮም ኣካላት ዘካተተሓቛፋይ መንግስቲ ንምስርት ኣለና።
ነዚ ኣወንታዊ ጅማሮ ሒዝና ፖለቲካዊ ኣፈላላያትና ከምዘለዎ ኮይኑ ኣብ ዘቀራርቡና ጉዳያት ሓቢርና ተደጋጊፍና ክንሰርሕ ዉድብ ህወሓት ፃዉዒቱ የቕርብ።
ፃውዒት ንመንግስቲ ኢትዮጵያ
ሕቶታትን መሰላትን ህዝቢ ብሓይሊ ምዕፋን ከምዘይካኣል፣ ኵናት ኣብ ሂወትን ሃፍትን ዓዲ ከቢድ ኪሳራን ዕንወትን ዘብፅሕ ካብ ምዃን ዝሓለፈ ትርፊ ከምዘይብሉ ኩልና ግቡእ ትምህርቲ ወሲድናሉ ኢና ኢልና ንኣምን።
ሕዚ ‘ውን እቲ ዝተጀመረ ናይ ሰላም ድርድር ንኹሎም ህዝብታት ብዝረብሕን ዘላቒ ሰላምን ምትእምማንን ብዝፈጥር መንገዲ ንምፍፃም ነዚ ዘዐንቅፉ ‘ውን ስርዓት ክሕዙ ንምግባር ሓቢርና ክንሰርሕ ፃዉዒትና ነቕርብ።
ዝኸበርኩም ህዝብታትኢትዮጵያን ሓይልታት መሰል ዓርሰ ውሳነን ደገፍቲ ቓልስናን
ንኽልተ ዓመታት ዝኣክል ኣብ ልዕሊ ህዝቢ ትግራይ ዝተፈፀመ ጀኖሳይድ ኩልኹም እትፈልጥዎ ’ዩ፤ ህዝቢ ትግራይ ከም ህዝቢ ተወዲቡ ብዘካየዶ ፀረ ፅንተት ናይ መኸተ ኲናት ብቓልሱ ናብ ሰላማዊ ልዝብ መፅዩ ኣሎ፤ እት ግፍዕታት ግን ኣብ መላእ ብሄር ብሄረሰባትን ህዝብታትን ኢትዮጵያ ዝካየድ ምህላው ይፍለጥ።
ንቕድሚት ሕገ መንግስቲ መሰረት ጌርና ሓቢርና ክንሰርሕን ሰላማዊ ፖለቲካዊ ቃልስና ክነሐይልን ህወሓት ይፅውዕ።
ዝኸበርካ ህዝቢ ኤርትራ
ብዘይ ጎንፂ ክነብር ዘይኽእል ዉልቀ መላኺ መንግስቲ ኢሳያስ ኣብ ዘይውክለካን ዘይጠቕመካን ኲናት ኣእትዩ ምስ ጎረቤትካን ሓዉካን ዝኾነን ንነፃነትካ ብዙሕ ዋጋ ዝኸፈለን ህዝቢ ትግራይ ምስ ካልኦት ተላፊኑን ደቅኻ ብገንዘብ ሸይጡን ምንጪ እቶት ብምግባር ዘካየዶ ወራርን ዝፈፀሞን ዝፍፅሞ ዘሎን ምፅናት ህዝቢ ኣዛይዱ ይቕፅለሉ ኣሎ።
ናይ ሰላም ተስፋ ኣብ ዝተፈጠረሉ እዋን ‘ውን ነቲ ሰላም ንምዝራግን ተሰፋ ሰላም ንኽፅልምትን ዕንቅፋት ኮይኑ ይቕፅል ኣሎ።
እዚ ሓይሊ እዚ ፀረ ሰላም ተግባሩ ደው ከብል ቃልስኻክተሐይል ፃዊዒትና ነቕርብ።
ዝኸበርኩም ማሕበረሰብ ዓለምን ደገፍቲ ቃልስናን
ማሕበረሰብን ሚድያታትን ዓለምና ኣብ ልዕሊ ህዝቢ ትግራይ ዝተፈፀመ ጀኖሳይድ ኣብ ምቅላዕን ምኹናንን ከምኡውን እቲ ኲናት ሰላማዊ መዕለቢ ክረክብ ንምግባር ዝወሰድኩሞ ተበግሶን ዘካየድኩሞ ፃዕርን ኣብ ጎኒ ብዱል ህዝቢ ትግራይ ደው ምባልኩምን ዘለና ምስጋና ንገልፅ:: ሕዚ ‘ውን ዝተጀመረ ናይ ሰላም ፃዕሪ መወዳእትኡ ክበፅሕ፣ ዕፅዋ ሙሉእ ብሙሉእ ክኽፈት፣ ኩሎም ክልከላታት ክለዓሉ፣ እሱራት ክፍትሑ፣ በጀት ክልቀቕ፣ሕውየትን ዳግመ ህንፀትን ብህፁፅ ክጅመር፣እቲ ብዱል ህዝቢ ትግራይ ፍትሒ ክረክብን ክከሓስን፣ገበን ወራር፣ ገበን ፀረሰብኣውነት፣ ገበን ኲናትን ጀኖሳይድን ዝፈፀሙ ገበነኛታት ናብ ዓለምለኸ ሕጊ ክቐርቡን ፍርዶም ክረኽቡን ማሕበረሰብ ዓለም ተፅዕኖታቱ ከሐይልን ተሪር ስጉምትታት ክወስድን ፃዊዒትና ነቕርብ።
11ለካቲት መሰረት ፅንዓትናን ውሑስ መፃኢናን!
ዘልኣለማዊ ክብሪ ንጀጋኑ ስዉኣትና!
ትግራይ ትስዕር
ማእኸላይ ኮሚቴ ህወሓት 
11 ለካቲት 2015 ዓ/ም 
መቐለ

ጅግና ማለት ብኣንደበት ተጋዳላይ ሓየሎም ኣርኣያ
"ጅግንነት ኣብ ካልኦት ሓይልታትን ስርዓታትን ነናይ ባዕሉ መዐቀንታት ክህልዎ ይኽእል እዩ፡፡
ኣብ ገድልና ከምዝፈልጦ ናይ ጅግና መዐቀኒ ዝበሃል ነቲ እምነታት ናይቲ ቓልሲ ከምናቱ ሒዙ ንዕኡ ኣብ ሸቶ ንምብፃሕ ዝተውሃቦ ተልእኾ ክሳብ መወዳእታ ምፍፃም እዩ፡፡
ማለት ብኲናት ጥራሕ ኣይኮነን ጅግንነት ዝግለፅ፣ ዝተፈላለዩ ተልእኾታት ብምፍፃም እውን ይግለፅ እዩ፡፡ ናይ ቓልሲ ተልእኾታት ኣለው፡፡ ነዞም ተልእኾታት እዚኦም ህይወት ዝሓቱ እንተኾይኖም ህይወት፣ ድኻም ዝሓቱ እንተኾይኖም ድኻም እናኸፈለ ዝትግብር ሰብ እየ ጅግና ዝብሎ"፡፡
ተጋዳላይ ሓየሎም ኣርኣያ ከምዛ ሎሚ 06 ለካቲት 1988 ዓ.ም ተሰዊኡ።
6 ጥሪ 2015 ዓ.ም
መቐለ
ፍልፍል፡- ወይን

ውናት ንመንግስቲ ዘቕረቦ ናይ ፍቓድ ሕቶ የለን!
ውናት ኣኼባ ተኸልኪለ ካብ ምባል ወፃኢ ሕቶ ዘቕረበሉ ናይ መንግስቲ ኣካል መን ምዃኑ እውን ብግልፂ ከቕርብ ኣይክኣለን፤ ኣይክእክልን እውን።
እቲ ሓቂ ከምዚ እዩ።
ኣኼባ ከካይድ ከምዝደሊ ንፖሊስ ከተማ መቐለ ሓቢሩ ናይ ፀጥታ ሓለዋ ክግበረሉ ሕቶ ኣቕርቡ እዩ።
ፖሊስ ከዓ "ሓለዋ ክንገብረልኩም እንተደሊኹም ምምሕዳር ከተማ መቐለ ይኣዝዘና" ዝብል መልሲ ሂቡዎም።
መሪሕነት ውናት ድማ "ሕጋዊ ንዘይኮነ መንግስቲ ፍቓድ ክንሓትት ኣይንደልን፤ ኩላትና ማዕረ ኢና።
መን ንመን ፍቓድ ክሓቲት እዩ!
" ብምባል ፖሊስ ሓለዋ ንክገብረሎም ጥራሕ ደጊሞም ጠለባቶም ኣቕሪቦም እዮም።
በዚ ከይተስማምዑ ስለዝተረፉ ውናት ብቐጥታ ናብ ሆቴል ከይዶም ኣኼባ ከካይዱ ፈቲኖም።
ወናኒ ሆቴል እውን "ኣኼባ ክተካይዱ ትኽእሉ ኢኹም፤ ዝተውሃበኩም ፍቓድ እንተልዩ ኣርእዩኒ" ይብሎም።
ውናት ንወናኒ እቲ ሆቴል እውን ከምቲ ንፖሊስ ዝሃቡዎ ተመሳሳሊ መልሲ ብምሃብ ኣኼባ ከካይድ ፈቲኖም።
በዚ ድማ ምስ ወናኒ ሆቴል ክረዳድኡ ኣይክኣሉን፤ ናብ ጎንፂ ኣትዮም።
ብድሕሪ እዚ ድማ ናብ መንገድታት ብምውፃእ ዘየድልዩ ምልዕዓላት እናገበሩ ኣብ ልዕሊ ፖሊስ እውን ዘየድሊ ምንቅስቓስ ኣርእዮም።
ፖሊስ ስርዓት ሕዞም ሓሳባቶም ከቕርቡ እንተሓተተ እውን ውናት ናብ ካልእ ኣንፈት ኣምሪሖም።
ብድሕሪኡ ፖሊስ ክብተኑ ገይሩ እዩ።
እቲ ከይዲ እዚ እዩ ነይሩ።
ብስሩዕ ሕቶ ዘቕረብሉ መንግስታዊ ቤት ዕዮ የለን።
ዘቕረቡዎ ሕቶ ኣብ ዘይብሉ ድማ ፍቓድ ተኸልኪልና ምባል ተቐባልነት ዘይብሉ ተግባር እዩ።
ሰሙናዊ መልእኽቲ ቢሮ ርክብ ህዝብን መንግስትን ትግራይ
መንግስቲ ትግራይ ምትዕርራያት ዝገብር ዘሎ ውዕሊ ፕሪቶሪያ ብምትግባር ረብሓ ህዝብና ንምርግጋፅ እዩ!!
ህዝብን መንግስትን ትግራይ ንውዕሊ ፕሪቶሪያ መሰረት ብምግባር ናብ ሓዲስ ሰላማዊ ናይ ቃልሲ ምዕራፍ ብምእታው ሕቶታቶምን ጠለባቶም ብሰላማውን ሕጋውን መንገዲ ንምምላስ ዘይተሓለለ ቃልሲ እናካየዱ ይርከቡ።
መንግስቲ ትግራይ ኣብዚ ሓዲስ ናይ ቃልሲ ኣንፈት ከጋጥሙ ዝኽእሉ ዕድላት ፀንቂቕካ ንምጥቃምን፣ ኣብቲ ከይዲ ከጋጥሙ ዝኽእሉ ፈተናታት ብዝግባእ ሓሊፍካ ረብሓ ህዝቢ ትግራይ ንምርግጋፅን ዘኽእሎ ኩለመዳያዊ ምትዕርራያት እናካየደ ይርከብ።
ሓቛፋይ ግዝያዊ መንግስቲ ምጥያሽ ኣካል ስምምዕ ፕሪቶፕሪያ እንትኾን ብሓበራዊ ልዝብ መንግስታት ትግራይ ኢትዮጵያን ከምዝፍፀም እውን ኣብቲ ውዕሊ ተቐሚጡ እዩ።
መንግስቲ ትግራይ ድማ ነቲ ስምምዕ ንምትግባር ብሙሉእነት እናተንቀሳቐሰ እንትኾን ነዚ ከይዲ ዝመርሕ ጉጅለ ብምጥያሽ ናብ ዕላዊ ስራሕቲ ኣትዩ ኣሎ።
እዚ ምትዕርራይ መንግስቲ ረብሓታት ህዝብና ብሰላማውን ሕገ መንግስታውን መንገዲ ንምምላእን ህዝብና ናብ ንቡር ህይወቱ ንምምላስን ተባሂሉ ብልዑል ሓላፍነትን ድሲፕሊንን ዝፍፀም እዩ።
እዚ ድማ ብውዕሊ ፕሪቶሪያ መሰረት ንመንግስታት ትግራይን ፌዴራልን ዝተውሃበ ሓላፍነት ከምዝኾነ ግልፂ ክኾን ይግባእ።
እቲ ሓቂ እዚ ኮይኑ እናሃለወ ገለ ኣካላት ብፍላጥ ይኹን ብዘይፍላጥ ነቲ መንግስቲ ትግራይ ብስምምዕነት ፕሪቶሪያ መሰረት ዝጀመሮ ምትዕርራይ ካሊእ ምስልን ትሕዝቶን ከትሕዙ ዝተፈላለዩ ፈተነታት ይገብሩ ኣለዉ።
እዚ ድማ ህዝብን መንግስትን ትግራይ ዝጀመርዎ ሰላማዊ ቃልሲ ካብ ምትዕንቓፍን ስቓይ ህዝቢ ትግራይ ካብ ምንዋሕን ሓሊፉ እዚ ዝብሃል ረብሓ ስለዘይብሉ ክእረም ኣለዎ።
መንግስቲ ትግራይ ከይዲ ምትዕርራይ መንግስት ዝምልከት በቢእዋኑ መብርህታት እናሃበ ዝቕፅል እንትኾን ምድላዋቱ ኣብ ዝሓፀረ እዋን ወጊኑ ናብ ሙሉእ ትግበራ ከምዝኣቱ እውን ከረጋግፅ ይደሊ።
ዋሕስ ህላወና ሓፂናዊ ሓድነትና!!
ቢሮ ርክብ ህዝብን መንግስትን ትግራይ
03 ለካቲት 2015 ዓ.ም
መቐለ

ምጅማር ግልጋሎት ባንኪ ከተማ ኣኽሱም
--------------------------------------------------
ኣብ ከተማ ኣኽሱም ዝርከባ ጨንፈራት ባንኪ ንግዲ ኢ/ያ ካብ 1 ለካቲት 2015 ዓ.ም ጀሚረን ስሩዕ ግልጋሎት ባንኪ ይህባ ከምዘለዋ ተገሊፁ።
ኣብ ባንኪ ንግዲ ኢ/ያ ጨንፈር ኣኽሱም ምክትል ኣካያዲ ስራሕ ኣይተ ፍፁም መዓሾ ኣብታ ከተማ ዝርከባ ጨንፈራት ብሄራዊ ባንኪ ኢ/ያ ብዝፈቕዶ መሰረት ሓደ ዓሚል ገንዘብ ብዘይገደብ ማለት እዉን መዓልታዊ 50 ሽሕ ብር ሰሙናዊ ድማ ክሳብ 300 ሽሕ ብር እዉን መዓልታዊ ከውፅእ ከምዝኽል ካብ ሒሳብ ናብ ሒሳብ እዉን ብዘይ ገደብ ምዝዉዋር ከምዝከኣል፣ናይቲ ባንኪ ዓሚል ዝኾነ ድማ ኣብ ዝኾነ ክፋል ኢ/ያ ዝኸፈቶ ሒሳብ ደፍተር ሒዙ ብምቕራብ ሙሉእ ግልጋሎት ክረክብ ከምዝኽእል ኣይተ ፍፁም ሓቢሮም።
ብዝተፈላለየ ምኽንያት ሒሳብ ደፍተሮም ዝጠፍኦም ዓማዊል እንተሃልዮም ድማ መለለዪ መንነቶም ሒዞም ብምቕራብ በቲ ዝነበረ መስርሕ እቲ ባንኪ ግቡእ ግልጋሎት ክረኽቡ ከምዝኽእሉ ኣይተ ፍፁም ኣፍሊጦም።
ንመቐለ ሓዊሱ ገለ ከባብታት ትግራይ ትማሊ 30 ጥሪ 2015 ዓ.ም ንግዲ ባንኪ ኢ/ያ ንዓማዊሉ ግልጋሎት ምሃብ ምጅማሩ ይፍለጥ።
@ ቴሌቪዥን ትግራይ
01 ለካቲት 2015 ዓ.ም
መቐለ

ብኣተሓባባሪት ውድብ ሕቡራት ሃገራት ኣብ ኢትዮጵያ ዶ/ር ካትሪን ሶዚ ዝተመርሑ ጉጅለ ምግባረ ሰናይ ትካላት ሎሚ መዓልቲ ኣብ መቐለ ዑደት የካይድ ኣሎ።
ሓለፍቲ ኦቻን ውድብ ጥዕና ዓለምን ጨንፈር ኢትዮጵያ ዝሓወሰ እቲ ጉጅለ ካብ ዓፋር ዝተፈናቐሉ ኣብ ኲሓ ንዝርከቡ ወገናት ዑደት ገይሩ።
ካብዚ ብተወሳኺ ኣብ ትግራይ ኣብ ኩነታት ትምህርቲ፤ጥዕና፤ሕርሻን ካልኦትን ዝበፅሐ ኩለመዳያዊ ብርሰታት ምስ ሓለፍቲ ቢሮ ዝዘተየ እንትኸውን ኣድላዪ ዝበሃል ድጋፍ ከምዝገብሩ 'ውን ገሊፆም ኣለዉ።
@ድወት
30 ጥሪ 2015 ዓ.ም
መቐለ

ካብ መግለፂ ኣይተ ጌታቸዉ ረዳ
-----------------------------------------
~ ዝተበፅሐ ስምምዕ ሰላም ዘላቕን ቀፃልን ሰላም ንኽኸዉን፣
~ ኣብ ዝሓፀረ ግዘ ኩሉ ዘሳተፈ፣ግልፅን ተኣማንነትን ብዘለዎ ኣገባብ ፤ግዝያዊ መንግስቲ ክጣየሽ፣
~ ሰራዊት ኤርትራን ዑጡቓት ኣምሓራን መሊኦም ካብ መሬት ትግራይ ዝወፅሉ ኣገባብ፣
~ ዝነበረ ምምሕዳር ናብ ቦትኡ ተመሊሱ ስርሑ እናሰረሐ ዝፀንሐሉ ኩነታት፣
~ካብ ዞባታት ምዕራብን ደቡብን ዝተመዛበሉ ተጋሩ ድሕንነቶም ተሓልዩ ናብ መረቦቶም ዝምለስሉ ኣገባብ፣
~እቲ ስምምዕ ድሌት ህዝብና ብሙሉእነት ብዘማልእ ኣገባብ ክዛዘም፣
~ናብ ትግራይ ኣብ ዝኣቱ ሸቀጥ ዝግበር ገልታዕታዕ ንምፍታሕ መንግስቲ ፌደራል ኢዱ ኣእትዮ ዝፈትሐሉ ጉዳይን
~ኣብ ኢሮብ ሰራዊት ኤርትራ ህዝቢ ከም ህዝቢ ከጥፍእ ኣብ ዝሰርሕሉ እዋን "መከላከያ" ህዝቢ ዝሕልወሉ መንገዲ ክፍጠር ከምዘለዎን ዝብሉ ኣይተ ጌታቸዉ ረዳ ንጋዜጠኛታት ካብ ዝሃቡዎ መብርሂ ዝተወሰኑ
29 ጥሪ 2015 ዓ/ም
መቐለ

መራሒ ልኡኽ ሰላም ትግራይ ኣይተ ጌታቸው ረዳ ንጋዜጠኛታት ዝሃብዎ መብርሂ
29 ጥሪ 2015 ዓ.ም
መቐለ

ልኡኽ ሰላም መንግስቲ ትግራይ ኣብ ቐረባ እዋን ምስ ላዕለዎት ኣመራርሓ መንግስቲ ፌደራል ዘካየዶ ዘተን ምርዳድእን እቲ ዝተበፅሐ ስምምዕ ሰላም ንቕድሚት ንምውሳድ ዕድል ዝተፈጠረሉ ምንባሩ መራሒ ጉጅለ ልኡኽ ሰላም ትግራይ ኣይተ ጌታቸው ረዳ ገሊፆም።
ኣይተ ጌታቸው ረዳ ሎሚ ንጋዜጠኛታት ኣብ ዝሃብዎ መግለፂ ከም ዝበልዎ ኣብቲ መድረኽ ብመሰረት ስምምዕ ፕሪቶርያ ዝተተግበሩን ገለ ዘይተፈፀሙ ተግባራትን ከም ዝተዘተየሎም ዝገለፁ ኣይተ ጌታቸው ረዳ፣ እቲ ስምምዕ ብሙሉእነት ብምትግባር ህዝቢ ትግራይ ካብ ዘለዎ ስቓይን መከራን ንምንጋፍ መንግስቲ ትግራይ ብዝለዓለ ሓላፍነት ይሰርሕ ከምዘሎ ድማ ተዛሪቦም።
ኣብቲ መድረኽ ምስ ምኽፋት መሰረታዊ ኣገልግሎታት፣ ምውፃእ ወረርቲ ሓይልታት ምምላስ ዝተመዛበለ ህዝብን ካልኦት ዓበይቲ ዛዕባታትን ከምዝተልዓሉ ዝገለፁ ኣይተ ጌታቸው እዞም ጉዳያት ብህፁፅ ንምትግባር ቐፀልትን ተኸታተልትን ርክባትን መድረኻትን ከምዝጠልቡ ሓቢሮም ኣለዉ።
29 ጥሪ 2015 ዓ/ም
መቐለ

መግለፂ ቅዋም ላዕለዎት ኣመራርሓ ህወሓት
-----------------------------------------------------
ካብ ኩሎም ዞባታት፣ ወረዳታትን ኣብያተ ዕዮታትን ትግራይ ኣብ ዝተፈላለየ ስራሕቲ ተዋፊርና ህዝቢ ትግራይ ዘካይዶ ዘሎ ሃለዋትን ድሕንነትን ናይ ምርግጋፅ ቃልሲ በብደረጅኡ ኣመራርሓ ብምሃብ እጃምና ነወፊ ዘለና ላዕለዎት ኣመራርሓ ህወሓት እንታይነትን ኣፈፃፅማን ስምምዕ ፕሪቶርያ ማእኸል ጌርና ካብ 24 ጥሪ ክሳብ 26 ጥሪ 2015 ዓ/ም ነፃ፣ ኣሳታፋይን ዲሞክራስያውን ብዝኾነ ኣገባብ ተመያይጥና ኣብ ናይ ሓባር ምርድድእ በፂሕና ንተግባራውነቱ እውን ድሉዋት ምዃንናን ሕድሪ ስዉኣት ከምዘይነዕብርን ኣብ ምርድዳእ በፂሕና ኣለና።
ኣብዚ መድረኽ እዚ ዝተሳተፍና 700 ላዕለዎት ኣመራርሓ ህወሓት ንዝሓለፉ ሰለስተ መዓልቲ ዘካየድናዮ ርሱንን ግልፅነት ዝተላበሶን ናይ ክትዕ መድረኽ ቅድም ክብል ማእከላይ ኮሚቴ ህወሓት፣ ነባር ዓቕሚ፣ በብደረጅኡ ዘለዉ ላዕለዎት መራሕቲ ሰራዊትን ሓለፍቲ ቢሮታትን ትግራይ ምርድዳእ ዝበፅሑሉ መቐፀልታ መድረኽ እዩ።
ኣገባብ ኣካይዳ እቲ ናይ ምይይጥ መድረኽ “ንርክበሉ መድረኽን ፍሉይ ባህርያቱን (ስትራተጂታት፣ ስልትታትን) ቀፃሊ መኸተ” ብዝብል ርእሲ ዝተዳለወ ሰነድ መበገሲ ጌርና ውዑይ ምይይጥ ኣካይድና ነቲ ሰነድ ዘዕሙቑን ንቐፃሊ ህዝባዊ ቃልስና እታወት ዝኾኑን ጠቐምቲ ሓሳባት ዝቐርቡሉን ምርድዳእ ዝበፃሕናሉን እዩ።
እዚ ብባህሪኡ ኣዐርዩ ዝተሓላለኸን ሓዱሽን ናይ ቃልሲ ምዕራፍ ክልተ ነናይ ባዕሎም ተልእኾ ዘለዎም ንኡሳን መድረኻት ዘለዉዎ ምዃኑ ብዕሊ ተረዲእና ኣለና።
ማለት እውን ቀዳማይ ኲናት ደው ዘብልን ህዝቢ ትግራይ ድሕንነቱ ውሑስ ብዘግብር ስምምዕ ፕሪቶርያ ተግባራዊ ዝኾነሉ፣ ካልኣይ ነዊሕ ግዜ ክወስደና ዝኽእል ናይቲ ኲናት ምኽንያት ዝፈትሕ ናይ ሰላማውን ፖለቲካውን ቃልሲ ንኡስ መድረኽ እዩ።
እንተኾነ እዚ ካልኣይ ንኡስ መድረኽ ክዉን ዝኸውን እቲ ቀዳማይ ንኡስ መድረኽ ብዕዉት ኣገባብ እንተተፈፂሙ ጥራሕን ጥራሕን ምዃኑ ብትኽክል ተረዲእና፣ ኩሉ ዓቕሚ ህዝቢ ትግራይ ወዲብናን ፀንቂቕናን ንምጥቃም ብጊዜ የለን መንፈስ ከም እንረባረብ ተረዲእና ኣለና።
እዚ ሐዚ በፂሕናዮ ዘለና ንኡስ መድረኽ ቀፃላይ ሃለዋትን ድሕንነትን ህዝቢ ትግራይ ከም ህዝቢ ንምንባር ዝውስን ዝተሓላለኸን ከቢድ ጥንቃቐን ዝሓትት ናይ ቃልሲ ምዕራፍ ብሓፈሻ ፣ ብፍላይ ስምምዕ ፕሪቶርያ ውፅኢት ኣብ ውሽጥን ዝተፈላለዩ ወፃኢ ሃገራትን ዝነብር ህዝብና፣ መዘና ኣልቦ ሰራዊት ትግራይና፣ ንውድብና ህወሓት ሓዊስካ ኣብ ህዝባዊ መኸተና ዝተሳተፉ ውድባት ትግራይን ኩለመዳያዊ ቃልሲ፣ መስዋእትነትን ሓፂናዊ ሓድነትን እዩ።
ስለዝኾነ ኣብቶም ዝሓለፉ ሓሙሽተ ዓመታት ብሓፈሻ፣ ብፍላይ ኣብቶም ዝሓለፉ ክልተ ዓመታት ዘርኣዮ ፅንዓት፣ ተፃዋራይነትን ዓቂብና ዘጋጥሙና ፀገማት እንዳፈታሕና ንቕድሚት ክንምርሽ ኢና።
ማለት እውን ልዕሊ ኩሉን ቅድሚ ኩሉን ነቲ ቀዳማይ ንኡስ መድረኽ ዘዐዉቱ ስትራተጂታት፣ ስልትታት ኣብ ቀፃሊ ብትልሚ ዝዝርዘሩ ስራሕቲ ጨቢጥና ሎሚ እውን ከም ወትሩ ቀትርን ለይትን ብወነን ህልኽን ተረባሪብና ተደማሪ ዓወት ንምምዝጋብ ድሉዋት ምዃንና ኣብዚ መድረኽ ተኣማሚንና ኣለና።
ትማሊ፣ ሎሚ ይኩን ፅባሕ ባህግን ድሌትን ህዝቢ ትግራይ ሰላም፣ ዲሞክራስን ልምዓትን እዩ።
ኣብ ዝሓለፉ ሓሙሽተ ዓመታት ናብ ስነ-ልቦናዊ ግጥምን ቅሉዕ ጀኖሳይዳዊ ወታደራዊ ኲናትን ዝመከተ ተገዲዱን መማረፂ ስኢኑን እምበር ሕርይኡ ኣይኮነን።
ሐዚ እውን ቀዳማይ፣ ካልኣይ ይኹን ሳልሳይ ሕርይኡ ኩሎም ፖለቲካዊ ኣፈላላያት ብሰላምን ፖለቲካዊ ዘተን ንክፍትሑ ስምምዕ ፕሪቶርያ ከይዕንቀፍ ዝከኣሎ ኩሉ ይገብር ኣሎ።
ብሓፂሩ ኣብቶም ዝሓለፉ ሰለስተ መዓልትታት ዘለናሉ ህልዊ ኩነታት ማለት ኣፈፃፅማን ውፅኢት ስምምዕ ፕሪቶርያ፣ ውሽጣዊ ኩነታትና፣ ከባብያውን ዓለማውን ኩነታት፣ ዕድላትን ብድሆታትን እንታይ ምዃኑ ኣለሊና ተረዲእና ኣለና።
ናይቲ ንኡስ መድረኽ ባህርን ምስ ብቕፅበት ዝለዋወጥ ኩነታት እንዳተዓፃፀፍና ኣብ ዝለዓለ ጠርዚ በፂሑ ዘሎ ብሄራዊ ሓድነትን ኣብ መንነቱ ዘይደራደርን ፅኑዕ ክብሪ ህዝቢ ትግራይ ዓቂብና ብቐንዱ ባህግን ድሌትን ሰላም ህዝቢ ትግራይ ጋህዲ ንምግባር ዓቕምና ዘፍቀዶ ኩሉ ዓይነት ቃልሲ ንምክያድን ተዳሊና ኣለና።
ነዚ ንምግባር ድማ ኣብቶም ዝሓለፉ 48 ዓመታት ንምእማኑን ንምግማቱን ዘፀግሙ ከበድቲ ብድሆታትን ሕልኽላኻትን ፀገማትን እንዳሓለፈ ናይ ትማሊ፣ ናይ ሎምን ፅባሕን ገስጋሳይ ውድብና ህወሓት ዝተፃወቶ ግደ መሪሕነት ብሓፈሻ፣ ብፍላይ ዝሓለፉ ሓሙሽተ ዓመታት ዕማማት ህዝባዊ መኸተ ንምዕዋት ዝሃቦ መተካእታ ዘይብሉ መሪሕነት ዓቂብና ብምድንፋዕ ነቲ ንኡስ መድረኽ ዘዐንቅፉ ውሽጣዊ ፀገማትና ብዘይምሕረት ንምቅላስ ዘኽእሉ 7 ዝቕፅሉ ውሳነታት ወሲንና ንህዝብናን ፈታዊ ህዝባዊ ቃልስናን እንትነበስሮ ብዘይወዓል ሕደር ናብ ነገራዊ ሓይሊ ከም እንቕይሮም ብምርግጋፅ እዩ።
ብምዃኑ ውሳነታት ቅዋምና ከም ዝስዕብ ንገልፅ ኣለና።
1. ስምምዕነት ፕሪቶርያ ከቢድ መስዋእትነት ዝኸፈልናሉ እዩ።
ማለት እዉን ፅኑዕ ተቃላሳይ ህዝብና፣ መሪሕ ውድብና ህወሓት፣ መንግስትና፣ ጅግና ሰራዊት ትግራይናን ውፅኢት ቃልሶም እዩ።
ስለዚ ስምምዕነት ፕሪቶርያ ናይ ህዝቢ ትግራይ ባህግን ድሌትን ብዘማልእ ኣገባብ ንኽፍፀም ካባና ዝድለ ኩሉ ዓይነት ኣስተዋፅኦ ንምውፋይ ድሉዋት ምዃንና ቃል ንኣቱ።
2. ኣብ ምትግባር ስምምዕነት ፕሪቶሪያ ሎሚ ይኹን ፅባሕ ኣብ ረብሓ፣ ሃለዋትን ድሕንነትን ህዝቢ ትግራይ ብዘኽብር ኣገባብ ንተግባራውነቱ ካባና ትፅቢት ዝግበር ኩሉ ዓይነት ዋጋ ንምኽፋል ድሉዋት ምዃንና ቃል ንኣቱ።
3. ኣብ ዝሓለፉ 48 ዓመታት በብመድረኹ ንህዝብና ዘጋጠሙ ብድሆታትን ፀገማትን እንዳገምገመን እንዳተዓፃፀፈን ነኒመድረኹ ዝምጥኑ ፖሊሲታት ስትራተጂታትን ስልትታትን እንዳነፀረ ብዕዉት ኣገባብ ዝተጓዓዘ ውድብና ህወሓት ሎሚ እውን ንዓርሱ ፈቲሹ ነቲ ኣቲናዮ ዘለና ንኡስ መድረኽ ዝምጥን ኩለመዳይ ምትዕርራይ ክግበርን ተግባራዊኽውንን ብምሉእ ድምጺ ወሲንና ኣለና።
ንተግባራውነት ውሳነና ከም እንረባረብ ድማ ቃል ንኣቱ።
4. ብመሰረት ስምምዕነት ፕሪቶሪያን ውሳነን ቤት ምኽሪ ብሄራዊ ክልላዊ መንግስቲ ትግራይን ዘሕለፎ ማለት ንኹሎም ኣካላት ማሕበረሰብ ደቂ ትግራይን ኣብ መኸተ ትግራይ ተሳትፎ ዝነበሮም ውድባት ሓቚፉ ዘሳትፍ ሓዱሽ ምትዕርራይ ፈፃሚ ስራሕ ትግራይ ጊዙኡ ዝጠልቦ እዋናውን ዲሞክራስያውን ከይድና ዘዕሙቕ ሓፂናዊ ሓድነት ህዝብና ብዝበለፀ ዘደንፍዕ ምዃኑ ኣሚንና፣እቲ መስርሕ ኣብ ሙሉእ ግልፅነትን ተኣማንንትን ዝተመስረተ ክኸውንን ከይተሸራረፈ ብምሉእነት ንኽትግበርን እጃምና ከም እነወፊ ቃል ንኣቱ።
5. ብመሰረት ስምምዕነት ፕሪቶርያ ካብ መረበቱ ዝተፈናቐለ ህዝብና ናብ ቦትኡ እንትምለስ ካባና ዘድልዮ ዓቕሚ ዝፈቐዶ ደገፍ ንምሃብ ብቐንዱ ግን ኩሉ ናይ ሓጋይ ስራሕትና ኣብ ሽቶኦም ንምብፃሕ ግቡእ ኣመራርሓ ንምሃብ ቃል ንኣቱ።
6. ሓፂናዊ ሓድነትን ክብርታትን ህዝቢ ትግራይ ዝሸራርፉ ኣብ ውሽጥና ዘለዉ ብዝትፈላለየ ኣገባብ ዝግለፁ ሕመቓት ብምውጋድ ብፍላይ ንህዝብና ዘማርሩ ዘለዉ ናይ ፀጥታን ፍትሕን፣ ስእነት ሰናይ ምምሕዳር፣ ናይ ስርቂ ተግባራትን ጉድለት ስነ-ምግባርን ዝኣመሰሉ ፀገማት ብዘይ ምሕረት ተቓሊስና ንምፍታሕ ቃል ንኣቱ።
7. “ለካቲት 11 መሰረት ፅንዓትናን ውሑስ መፃኢናን” ብዝብል መሪሕ ሓሳብ ንመበል 48 ዓመት እነኽብሮ በዓል ልደት ቃልሲ ህዝቢ ትግራይ ውሽጣዊ ፀገማትና ብቃልሲ ንምፍታሕ ምቹው ኩነታት ብምፍጣርን ሓጺናዊ ሓድነትና ብምድልዳልን ከም ዝከውን ቃል ንኣቱ።
እዞም ኣብ ላዕሊ ዝተገለፁ ውሳነታት ላዕለዎት ኣመራርሓ ህወሓት እንፍፅሞም ምስ ህዝቢ ትግራይን መዳርግቲ ኣካላትን ኮይንና እዩ።
ብምዃኑ እዚ ዝስዕብ መፀዋዕታ እንትነቕርብ ሓቢርና ከም እንሰርሕ ብምትእምማን እዩ።
⎫ ዝኸበርካ ኣብ ውሽጢ ዓድን ኣብ ወፃእን እትነብር በዓል ዋና ህዝባዊ መኸተና ዝኮንካ ህዝቢ ትግራይ፣-
ኣብቶም ዝሓለፉ ሓሙሽተ ዓመታት ብሓፈሻ፣ ብፍላይ ኣብቶም ዝሓለፉ ክልተ ዓመታት ኣብ ልዕሌኻ ዝተኻየደ ኲናት ጄኖሳይድ ንምምካት ኩሉ ዓይነት መስዋእትነት ከፊልካ ኣብ ሃለዋትካን ድሕንነትካን ዘይትደራደር ምዃንካ ዓለም ብዓለሙ ደጋጊሙ ምስክርነት ዝሃበሉ ግሁድ ሓቂ እዩ።
ሳላ ዘካየድካዮ ዘይተሓለለ ቃልሲ እውን ዘለናሉ ንኡስ መድረኽ በፂሕና ኣለና።
ቅድሚ ሰለስተ ኣዋርሕ ኣብ ፕሪቶርያ ዝተፈረመ ሰነድ ስምምዕ ሰላም ብኣወንታ ተቐቢልካ እቲ ኸይዲ ንድሕሪት ከይምለስ ንተግባራውነቱ ትረባረብ ኣለኻ።
ብርግፅ እቲ ከይድን ተግባራውነትን እቲ ስምምዕ ልሙፅ ኣይኮነን።
ብዙሕ ሓርጎፅጎፅ ዝበዝሖ እዩ።
ብምዃኑ ኣብ ህዝብና ዝተፈላለዩ ሕቶታትን ስግኣታትን ይንፀባረቑ ኣለዉ።
እዚኦም እቲ ኩነታት ዝፈጠሮምን ባህርያውን እዮም።
እንተኾነ ኣብዚ ንኡስ መድረኽ ዘለና እንኮ መማረፂ ነቶም ዘጋጥሙና ሽግራት ብቓልሲ እንዳፈታሕና ስትራተጂካውን መትከላውን ሕርያኻ ዝኾነ ጉዳይ ሰላም ተግባራዊ ንምግባር ስምምዕነት ሰነድ ፕሪቶርያ ምትግባር እዩ።
ስለዚ ክብርታት ተፃዋራይነትካ ኣሐይልካ ዕማማት እዚ ንኡስ መድረኽ ንምዕዋት ከም ወትሩ ሓፂናዊ ሓድነትካ ከም እምኒ ዓረ ኣጠናኺርካ ንኽትቅፅል ንፅውዕ።
ኣብዚ ኸይዲ ድያስፖራ ትግራይ፣፣ ሓድነትካ ዝኸፋፍሉ የማነ-ፀጋም ዝላግዑ በለካ ለኽዐካ ከይተደናገርካ ስምምዕነት ፕሪቶርያ ሃለዋትን ድሕንነትን ህዝቢ ትግራይ ንምርግጋፅ ዘኽእል ሓድሽን ነቲ ንኡስ መድረኽ ዘዐውት ተዓፃፃፍን ስትራተጂን ስልትን ሓንፂፅካ ኣምባሳደር ትግራይ ብምዃን እጃምካ ክተወፊ ፃውዒትና ነቐርብ።
⎫ ዝኸበርካ ሰራዊት ትግራይ፣፣ ኣብ ዝሓለፉ ክልተ ዓመታት ብቓላት ንምግላፅ ዘይከኣል ዓለም ብዓለሙ ምስክርነት ዝሃበሉ ፅንዓትን ጅግንነትን ኣርኢኻ፣ ኣብ ቃልስን ጉዕዞን ህዝቢ ትግራይ ናይ ባዕሉ ፍሉይ ቦታ ዘለዎ ቅያ ሰሪሕኻ ኢኻ።
ስለዝኾነ ሳላ መስዋእትኻ ዝተፈረመ ስምምዕነት ፕሮቶርያ ኣብ ሽቱኡ ንምብፃሕ ዕማማት ሒዝካ ሎሚ እውን ከም ትማሊ ብፅንዓት ክትቃለስ ንፅውዕ።
⎫ ዝኸበርኩም ኣመራርሓ ሲቪል ማሕበራት፣፣ ትካላት ሃይማኖት ሓዊስካ ኩሉኹም ስቪል ማሕበራት ትማሊ ዘርኣኽምዎ ተወፋይነት ዓቂብኩም ኣብዚ ንኡስ መድረኽ እዉን እጃምኩም ክተወፍዩ ንፅዉዕ።
⎫ ዝኸበርኩም ኣብ ህዝባዊ መኸተ ዝተሳተፍኩም ውድባት ትግራይ፣፣ ኣብ ዝሓለፉ ዓመታት ኣብ መኸተ ትግራይ እጃምኩም ኣወፊኹም ኢኹም።
ሎሚ እዉን ጉዳይ ህዝቢ ትግራይ ቀዳምነት ሂብኩም ኣብዚ ንኡስ መድረኽ እጃምኩም ክተወፍዩን ነዚ ሓዱሽ መድረኽ ተደጋጊፍና ብሓባር ክንዘልቆ ፃዊዕትና ነቕርብ።
⎫ ዝኸበርኩም ብሔር ብሔረሰባትን ህዝብታትን ኢትዮጵያ፣፣ ኣብ ፕሪቶርያ ዝተፈረመ ስምምዕነት ንህዝቢ ትግራይ ጥራሕ እንተይኮነስ ንኹሉ ደላይ ሰላም ህዝቢ ኢትዮጵያ ዝጠቅም እዩ።
ስለ ዝኾነ ንምዕዋት እዚ ስምምዕነት እጃምኩን ንኽተወፍዩ ንፅዉዕ።
⎫ ዝኸበርካ ማሕበረሰብ ዓለም፣፣ ኣብ ልዕሊ ህዝቢ ትግራይ ዝተኻየደ ጀኖሳይዳዊ ኩናት ጠጠው ኢሉ ፖለቲካዊ ፀገም ብዘተን ሰላማዊ ኣገባብን ንኽፍታሕ ዝተፈላለዩ ሓገዛት ገይርኩም ኢኹም ነዚ ኸዓ ነመስግን።
እንተኾነ ፕሪቶሪያኣብዚ እዋን እዚ ንኸይዲ ስምምዕ ፕሪቶርያ ዘዐንቅፉ ኩሎም ፀገማት ብፍላይ ዕጡቕ ሓይሊ ኣምሓራን ኤርትራን ብቕልጡፍ ካብ ትግራይ መሊኦም ንኽወፁ እጃምኩም ክተወፍዩ ፃዊዕትና ነቕርብ።
ሕድሪ ስዉኣትና ኣይነዕብርን!!
ሓፂናዊ ሓድነትና ንሃለዋትን ድሕንነትን ትግራይና!!
11 ለካቲት መሰረት ፅንዓትናን ውሑስ መፃኢናን!!
26 ጥሪ 2015 ዓ/ም
መቐለ

“ ንሞት ዝሰዓረት ዕሸል ኣሃዱ” ዘርእስታ መፅሓፍ ብሰራዊት ትግራይ ተሰኒዳ ላዕለዎት ኣመራርሓ መንግስቲ፣ውድብን ሰራዊትን ትግራይ ኣብ ዝተረኸቡሉ ተመሪቓ፤ ምስ ምስናድ ታሪኽ ህዝቢ ትግራይ ተዛሚዱ ሓፀርቲ መልእኽትታት ተመሓላሊፎም።
~"ህዝቢ ትግራይ ዝሰርሖም መስተንክራዊ ቅያታት ብምስናድ ናብ መፃኢ ወለዶ ንምስግጋር ታሪኽ ትግራይ ኣብ ምስናድ ትኹረት ሂብና ክንሰርሐሉ ይግባእ" ኣባል ፈፃሚት ስራሕ ህወሓት ኣይተ ጌታቸው ረዳ
~"ህዝቢ ትግራይ ንሃለዋቱን ብሄራዊ ክብሩን ተቓሊሱ እዚ ሕዚ ተረኺቡ ዘሎ ሃዋህው ሰላም ንክመፅእ ዓብዪ ግደ ኣበርኪቱ እዩ ፣ ረብሓ ህዝቢ ትግራይ ዝረጋገፅ እውን ብሰላም ስለዝኾነ እቲ ተጀሚሩ ዘሎ ጉዕዞ ሰላም መሊኡ ተግባራዊ ንክኸውን ዘብዒ ኾይንና ብፅሒትና ክንፍፅም ይግባእ" ኣባል ላዕለዎት መሪሕነት ሰራዊት ትግራይ ተጋዳላይ ምግበይ ሃይለ፣
~ነቲ ሰነዳዊ መፅሓፍ ዘዳለዉ ኣካላት፣ ታሪኽ ትግራይ ንምስናድ ዝጀመርዎ ፃዕሪ ቀፃሊ ምዃኑን ካልኦት እዉን ንቑሕ ተሳትፎ ክገብሩ ከምዝግባእን እቶም ኣመራርሓ ተላብዮም።
22 ጥሪ 2015 ዓ.ም
መቐለ

ኣብ ትግራይ ሰራዊት ኤርትራን ዕጡቓት ኣምሓራን፣ ብሓፈሻ ወረርቲ ሓይልታት ከምዘየለዉ ዝተውሃበ መግለፂ እንተነኣሰ ብኽልተ ምኽንያታት ዝተዛበዐን ካብ ሓቂ ዝረሓቐን ምዃኑ ብምጥቃስ ኣይተ ጌታቸው ረዳ ኣብ ዕላዊ ገፅ ትዊተር ሓቢሮም።
20 ጥሪ 2015 ዓ.ም
መቐለ

ብሕማም ኮሮናን ብዝተወለዐ ቅሉዕ ወራርን ተቛሪፁ ዝፀንሐ ከይዲ ምምሃር ምስትምሃር ትግራይ 22 ጥሪ 2015 ዓ.ም ብሬድዮን 29 ጥሪ 2015 ዓ.ም ድማ ብቴሌቭዥን ከምዝጅመር ቢሮ ትምህርቲ ትግራይ ኣፍሊጡ።
እቲ ካብ ቅድመ ቀደማይ ክፍሊ ክሳብ 4ይ ክፍሊ ዝወሃብ ትምህርቲ ኣብ ልዕሊ ተምሃሮ ትግራይ ንዝተፈጠረ ስነልቦናዊ ቅልውላው ንምሕዋይ ዕላማ ዝገበረ ምዃኑ እቲ ቢሮ ንጋዜጠኛታት ኣብ ዝሃቦ መግለፂ ሓቢሩ።
ንዝሓለፉ 3 ዓመታት ካብ መኣዲ ትምህርቲ ርሒቖም ዘለው ህፃናት ተምሃሮ ትግራይ ናብ መኣዲ ትምህርቲ ክምለሱ ፃዕሪ ክግበር ከምዝግባእ እውን ተሓቢሩ እዩ።
20 ጥሪ 2015 ዓ.ም
መቐለ

ሰራዊት ኤርትራ ሕዚ'ዉን ካብ ትግራይ ከምዘይወፀ ሽሙ ብምፅራሕ ኣሜሪካ ኣረጋጊፃ 
ሰራዊት ኤርትራ ኣብ መሬት ትግራይ ኣሎ ጥራሕ ዘይኮነስ ማእለያ ዘይብሎም ግፍዕታት እናፈፀመ ከምዝኾነ ነቲ ስምምዕ ሰላም ብዘይፃባእ መልክዑ እናሰርሐ ይርከብ መንግስቲ ትግራይ።
ነዙይ ኣደብ ዘትሕዝ ኣካል ስርሑ ብዕቱብ ክሰርሕ እናሓበረን ኩነታት እናተኸታተለ እውን ምስ ዝምልከቶም ኮይኑ ዘይተሓለለ ፃዕሪ እናካየደን ይርከብ።
ሰራዊት ኤርትራ ኣብ መሬት ትግራይ ኮይኑ ግፍዕታት ይፍፅም ከምዘሎን ሃለዋቱ ከም ዘየጠራጥር እኳ ዳኣ ክወፅእ ከምዝግበኦ ዝገልፁ ንኣሜሪካ ሓዊሱ ብርክት ዝበላ ሃገራትን ፍሉጣት ሰባትን ኣብ ዓበይቲ መድረኻ ይኹንኑን የቃልዑን ኣለዉ።
ብምዃኑ ኣሜሪካ፣ ሰራዊት ኤርትራ ሕዚ'ዉን ካብ ትግራይ ከምዘይወፀ እያ ሽሙ ብምፅራሕ ኣረጋጊፃ ዘላ።
ኣብ ቤት-ምኽሪ ፀጥታ ዉዱብ ሕቡራት ሃገራት ቀዋሚ ሉኡኽ መንግስቲ ኣሜሪካ ኣምባሳደር ሊንዳ ቶማስ ግሪንፊልድ ንጋዜጠኛታት ኣብ ዝሃበኦ መግለፂ፣ ሐዚ'ዉን ሰራዊት ኤርትራ ኣብ ትግራይ ምህላዉን ዘይምዉፅኡን ሓቢረን ኣለዋ።
ብመሰረት እቲ ስምምዕ ኩሎም ናይ ወፃኢ ሓይልታት ካብ ኢትዮጵያ ክወፁ ይግባእ ዝበላ ኣምባሳደር ሊንዳ ፣ብግልፂ ሽም ብምፅራሕ፣ ኤርትራ ናብ ዶባት ምፅጋዕ ዝመስል ምንቅስቃስ እንተገበረት እዉን ፣ሐዚ'ዉን ሰራዊት ኤርትራ ኣብ መሬት ኢትዮጵያ እዩ ዘሎ ክብላ ኣቃሊዐን እየን።
20 ጥሪ 2015 ዓ.ም
መቐለ

ጀጋኑ ኣቦታት ትግራይ ንመሬቶምን ርስቶምን ዘይከፈልዎ መስዋእቲ የለን!!
136 ዓመት ንድሕሪት ተመሊስና ሓደ ዓብዪ ታሪኽ እንትንዝክር፣ ጀጋኑ ኣቦታት ትግራይ ባሕሪ ሰጊሩ መሬት ሓበሻ ክወርር ዝተሃንደደ ሰራዊት ጥልያን ሕፍረት ዝተጎልበበሉ ፍፃመ ኩናት ደጉዓሊ፣ 18 ጥሪ 1879 ዓ.ም እዩ።
ሰራዊት ጥልያን ብትዕቢት ተወጢሩ ብዘይኸልካሊ ናብ ማእኸል ኣብሲንያ ከኣቱ ተሃንደደ።
ብራእሲ ኣሉላ እንግዳ ወይ ወዲ ቑቢ ዝምራሕ ሰራዊት ሓበሻ ድማ፣ዓዲ ብባዕዳዉያን ተወሪራ ድቃስ የለን ብምባል ሰራዊቶም ኣኸቲሎም ካብታ ዋና መዋፈሪቶም ጌሮም ዝደኮንዋ ከተማ ኣስመራ ንኣንፈት ወደብ "ማሳዋ" ኣቕንዑ።
ክሳብ ኣፍንጭኡ ተዓጢቑ መላሲ የብለይን ዝበለ ሰራዊት ጥልያን ብወገኑ፣ በዘይስኽፍታ ክዘልቕ ዝጀመሮ ጉዕዞ መኻልፍ ክገጥሞ እዩ ዝብል ሓሳብ ኣይነበሮን።
ዝዓበየ ኣፅዋሩ ወጨፎን ቀጭሕርሙን ዝነኣሰ ድማ በትርን ደናጉላን ዝዓጠቐ፣ ብወነ ኣይድፈርን ዝኸተተ ሰራዊት ሓበሻ ድማ ኣብ መሬት ዓዱ ነኺሱ ክዋደቕ ባይታ ሒዙ ተፀበየ።
ልዕሊ 550 ጣልያናዉያንን ናይቲ ከባቢ ዕስኩራትን ዘካተተ ከበድትን ቀለልትን ኣፅዋር ክሳብ ኣፍንጭኡ ዝተዓጠቐ ሰራዊት ባዕዲ፣ ብሰራዊት ራእሲ ኣሉላ ከም ዘይነበረ ተደምሰሰ።
ጥልያን ካብ ዘዉፈሮም 550 ሰራዊት እቶም 8 ጥራሕ ቆሲሎም ናብ ዝፈልጥዎ ከባቢ ከም ዝሃደሙ እዩ ታሪኽ ዝሕብር።
ጀጋኑ ኣቦታት ትግራይ ንመሬቶምን ርስቶምን ዘይከፈልዎ መስዋእቲ የለን።
ትዉልዲ ሎምን ትማልን ዝሰርሖ ዘሎ ታሪኽ እምበኣር፣ ኣቦታቱ ትማሊን ብቕድሚ ትማልን ዝሰርዎ መስተንክር ብግብሪ ይምስክር ኣሎ።
ትማልን ሎምን ዝተኸፈለ መስዋእትነት፣ ዝተሰርሐ ቅያ እምበኣር ከም ተጋሩ እንምከሓሉን እንኾርዓሉን ወርቃዊ ታሪኽና እዩ።
ቃልስና ፍረ ከፍሪ ዉሑስ ሰላም ክነግስ፣ ናይ ኩሎም ቃልስታት ድምር ዝኸዉን እታ እንብህጋ ዉሕስትን ልምዕትን ትግራይ ምርኣይ ምስ እንኽእል እዩ ‘ሞ ፣ ገዘፍቲ ግዜ ዝጠልቦም መድረኻት ቃልሲ ክንስዕር ትፅቢት ይግበር።
19 ጥሪ 2015 ዓ.ም
መቐለ

ንሙሉእ ትግበራ ከይዲ ስምምዕ ሰላም፣ ዝፅውዕ ደብዳበ ማሕበር ምሁራን ዩኒቨርስቲታት ትግራይ
18 ጥሪ 2015 ዓ.ም
መቐለ

ዝተፈላለዩ ሓገዛት ዝፀዓና መካይን ፕሮግራም ምግቢ ዓለም፣ ብማይጨው ኣቢለን ናብ ከተማ ኮረም ከይኣትዋ ብተስፋሕፋሕቲ ዕጡቓት ኣምሓራ ተኸልኪለን
ንህፃናትን ኣዴታትን ምግብን ካልኦት ሓገዛትን ዝፀዓና መካይን ፕሮግራም ምግቢ ዓለም ብተስፋሕፋሕቲ ዕጡቓት ኣምሓራ ምኽልካል፣ ንዓለምለኸ ሕጊ ዝጠሓሰን ኢ-ሰብኣውን ተግባር ብምዃኑ ፕሮግራም ምግቢ ዓለም ነዚ እከይ ፍፃመ ብምኹናን ግቡኡ ክፍፅምን ፀገም ህዝቢ ክፈትሕን ከምዝግባእ እናተሓተተ እዩ።
18 ጥሪ 2015 ዓ.ም
መቐለ

"ሓይልታት ፅንተት ከማይ ዝመሰሉ ጉድኣት ኣካል ብዘይ ምሕረት ክቐትሉ ስለዝረኣኹ፣ ካብኣቶም ንምምላጥ እየ ከም እኽሊ ኣብ ኣድጊ ተፃዒነ ዝሃደምኩ" ጉዱእ ኣካል ጎይትኦም ገ/ዋህድ
ብኢዱ እንዳተፋሓኾ እዩ ዝኸይድ፤ ዘለዎ ጉድኣት ኣካል ከየሰኮኖ ኣብ ስራሕቲ ምፅራይን ምሕዳስን ጫማ ተዋፊሩ ካብ ማንም ከይተፀበየ ህይወቱ ኣብ ከተማ ዕዳጋ ዓርቢ ይመርሕ ዝነበረ እዩ ጎይትኦም።
ካብቲ ከተማ ኩነታት ኣመፃፅእኡ ምስ ቴሌቪዥን ትግራይ ኣብ ዝነበሮ ፃንሒት እንትገልፅ፣ ሓይልታት ፅንተት ከማይ ዝመሰሉ ጉዱኣት ኣካል ብዘይ ምሕረት ክቐትሉ ስለ ዝረኣኹ ካብኣቶም ንምምላጥ ከም እኽሊ ኣብ ኣድጊ ተፃዒነ ሃዲመ ይብል 
ሐዚ ሓይልታት ፅንተት ኣብ ልዕሊ ህዝቢ ትግራይ ብዝፈፀምዎን ይፍፅምዎ ዘለዉን ጆኖሳይድ ተመዛቢሉ ኣብ ከተማ መቐለ ኣብ ማእኸል መዕቆቢ ተመዛበልቲ ቤት ት.ቲ ሓየሎም ናብራ ሓሳረ መከራ እንዳደፍአ ይርከብ፡፡
ብዘለዎ ናይ ሕቖ ፀገም ድማ ብዘይ ፍርናሽ ኣብ መሬት ክድቅስ ከም ዘይኽእልን እዙይ ድማ ከቢድ ፀገም ከም ዝኾኖ ዝገለፀ ጎይትኦም፣ ልክዕ ከምቲ ካሊእ ተመዛባሊ ጎዩ ኩነታት ክከታተል ብዘይ ምኽኣሉ ተወሳኺ ስቓይ ኣጋጢሙኒ ይብል።
ኣብ ልዕሊ ህዝቢ ትግራይ ዝተፈፀመ ግፍዒ ከቢድ እዩ ዝበለ ጎይትኦም ኣብ ጉዱኣት ኣካል ድማ ድርብ ግፍዕን ዝኸፍአን ይገብሮ ኢሉ፡፡
ስለ ዝኾነ ድማ ዝተኸተመ ስምምዕ ሰላም ተግባራዊ ክኸዉንን ፀላኢ ካብ ዓድና ሙሉእ ንሙሉእ ክወፅእን ንሕና ድማ ናብ ንቡር ህይወትና ክንምለስ ይግባእ ድሕሪ ምባል ኣብ ዉሽጢ ዓድን ወፃእን ዝነብር ትግራዋይ ንጉዱኣት ኣካል ሓገዝ ክገብር ፀዊዑ፡፡
17 ጥሪ 2015 ዓ.ም
መቐለ

ከቢድ ሃሰያ ኣብ ኣትሌቲክስ ትግራይ
ብሰንኪ ኲናት ኣብ ኣትሌቲክስ ትግራይ ከቢድ ሃሰያ በፂሑ፤ ዳርጋ ናብ ባዶ እዩ ወሪዱ- ፕረዚደንት ኣትሌቲክስ ፌደሬሽን ትግራይ ኣይተ ኪዳነ ተኽለሃይማኖት
እቶም ፕረዚደንት ኣትሌቲክስ ፌደሬሽን ትግራይ ምስ ቴሌቪዥን ትግራይን ድወትን ኣብ ዝነበሮም ፃንሒት ከምዝበልዎ፣ካብ ኣብያተ ትምህርቲ ክሳብ መሰልጠንቲ ማእከላት ዓኒየን፤ ኣብ ልዕሊ ሂወት ሰባት ጉድኣት በፂሑ፤ ዓብይ በሰላን ሰንብራትን ሓዲጉ።
ፌዴሬሽን ኣትሌቲክስ ትግራይ ዝበፅሐ ዕንወት ንምፅናዕ ፃዕርታት የካይድ ከምዘሎ ዝተገለፀ ኾይኑ፣ ንፌዴረሽን ኣትሌቲክስ ፌደራልን ካልኦት ኣካላትን ከይተፀበየ ዝከኣሎ ፅገናታትን ዳግመ ምጥያሽ ማእከላት መሰልጠንትን ከምዝዉግን ተሓቢሩ።
እቲ ፌደሬሽን ኣብ ሕውየት ኣትሌቲክስ ትግራይ ኣብ ልዑል ቦታ ዝርከቡ ኣትሌታት፣መሰልጠንትን ሓዊሱ ግደ መንግስትን ሰብ ሃፍትን ትፅቢት ይግበር ከም ኣገላልፃ ፕረዚደንት ኣትሌቲክስ ፌደሬሽን ትግራይ።
17 ጥሪ 2015 ዓ.ም
መቐለ

ማሕበረሰብ ዓለምን ትካላት ገበርቲ ሰናይን ግቡኦም ክፍፅሙ ይግባእ 
ድሕሪ ዝተበፅሐ ስምምዕ ሰላም ናብ ትግራይ ውሱን እኽልን ኣፋውስን ምእታው ዝጀመረ እኳ እንተኾነ ብፍላይ ኣረመኔ ሰራዊት ውልቀ መላኺ ኢሰያስ ወሪሩ ኣብ ዝሓዞ ወረዳ ታሕታይ ኣድያቦ ክሳብ ሕዚ ናብ ነበርቲ ዝበፅሕ ሓገዝ እኽልን ኣፋውስን ከምዘየለ ተሓቢሩ።
17 ጥሪ 2015 ዓ.ም
መቐለ፨
"ካብቲ ኣዝዩ ዘሰንብድ ኲናት ዝተረፉ ህፃናት ትግራይ፣ ብሰንኪ ሕፅረት ምግቢ ኣብ ከቢድ ሕማም ወዲቖም ይርከቡ" ፉህንዊ ጁዲ
ካብቲ ኣዝዩ ዘሰንብድ ኩናት ዝተረፉ ህፃናት ትግራይ፣ ብሰንኪ ሕፅረት ምግቢ ኣብ ከቢድ ሕማም ወዲቖም ከምዝርከቡን፣ ኣብ ዝተፈላለዩ ከባብታት ትግራይ ብሕማምን ጥምየትን ዝማሰኑ ቆልዑ ብርክት ዝበሉ ከምዝተዓዘበ እዩ ፉህንዊ ዝፀሓፈ።
ፉህንዊ፣ ህፃናት ትግራይ ብሞት ይንጥቁ ከምዘለዉ እውን ኣረጋጊፁ እዩ ኣብ ዕላዊ ገፅ ትዊተሩ።
እቶም ህፃናት ብዓለምለኸ ማሕበር ቀይሕ መስቀልን ካልኦት ትካላትን ዋላ እንተሓገዙ፤ ግና እኹል ስለዘይኮነ ካልእ ተወሳኺ ሓገዝ የድልዮም እዩ ይብል።
17 ጥሪ 2015 ዓ.ም
መቐለ

ካብ ዓበይቲ ዜናታት እዚ ቅነ
~" ኣብ ጉዳያት ስራሕቲ ኦዲት፣ ሰለጤን ዳይነትን ተበፃሕነትን ዝረአዩ ጉድለታት ብዝግባእ ገምጊምካን ፈቲሽካን ንቐፃሊ ብዕቱብ ክስረሐሉ ይግባእ" ኣባላት ቤት ምኽሪ ትግራይ
~"ኣብቲ ዝሓለፉ እዋናት ኣብ ሰራሕተኛታት ገምጋምን ምፅራይን ብምክያድ ተሓታትነትን ክህሉ ተገይሩ፤ ምንቅቃፍን ምምኽኻርን ተኻይዱ፤ ኣብ ምዕባይ ዓቅምን ሰለጤንን እውን ብውሱን መልክዑ ተሰሪሑሉ" ምክትል ፕረዚደንት ላዕለዋይ ቤት ፍርዲ ትግራይ፣ ኣይተ ተስፋይ ገ/መድህን
~"ኣብ ክባን ዕፅዋን ኮይንና ብዝተኽኣለ መጠን ሰፋሕቲ ስራሕቲ ክንሰርሕ ክኢልና ኢና ፤ እቶም ዝጎደሉና ነገራት ኣማሊእና ንቐፃሊ ብትኹረት ክንሰርሕ ኢና" ግዝያዊ ሓላፊ ቤት ፅሕፈት ዋና ኦዲተር ክልል ትግራይ ኣይተ ሙሉ ተስፋይ ኣፈፃፅማ ፀብፃብ 6 ወርሒ እንተቕርቡ
~"ዝቐረበ ፀብፃብ ዝነኣድ እኳ እንተኾነ ሐዚ እውን ግን ኣብ ሰለጤን፣ ተበፃሕነትን ምዕባይ ዓቕምን ዝረኣዩ ምትእጉጋላትን ሰፋሕቲ ፀገማትን ስለዘለው ብደንቢ ተገምጊሞምን ተፈትሾምን ንቐፃሊ ብዕቱብ ክስርሐሎም ኣለዎም" ኣባላት ቤት ምኽሪ ትግራይ
~ ፀብፃብ ኣፈፃፅማ መደባት 6 ወርሒ መራኸቢ ሓፋሽ ትግራይ ቀሪቡ ዝተፈላለዩ ሪኢቶታትን ሓሳባትን ተዋሂብሉ
~" ብዘላቕነት ሃለዋትን ድሕንነትን ህዝቢ ትግራይ ንምርግጋፅ ዓሊሙ ብኣባላት ቤት ምኽሪ ትግራይ ዝፀደቐ ምትዕርራይ ካብኔ መንግስቲ ዝድገፍን ባህግታት ትግራይ ኣብ ምስማር ኣዝዩ ወሳንን እዩ" ንድምፂ ወያነ ርኢቶኦም ዝሃቡ
~" መሰረታዊ ኣገልግሎታትን ሰብኣዊ ሓገዝን ስለዘይረከብና ኣብ ከቢድ ፀገም ንርከብ፤ ህዝቢ እታ ወረዳ ኣብ ከቢድ ፀገም ስለዝርከብ ቅልጡፍ መፍትሒ ንኽግበር ንፅውዕ" ነበርቲ ወረዳ ዓዴት
~" ብዝተኣወጀልና ቕሉዕ ወራርን ፅንተትን ዝበረሱ ደንታትና ኣብ ዝሓፀረ እዋን ናብ ንቡር ብምምላስ ካብ ጎቦታትን ደንታትና እንረኽቦም ዝነበርና ፀጋታት መሊስና ንምርካብ ኣብ ሓያሎ ርብርብ ንርከብ" ነበርቲ ወረዳ ሕንጣሎ ጣብየ ሙጀ
~ኣብ ዞባ ደቡብ ምብራቕ ወፍሪ ልምዓት ዕቀባ ሓመድን ማይን ብዕሊ ተጀሚሩ
~ ብሰንኪ ኵናትን ምዝባዕ ለውጢ ኩነታት ኣየርን ኣብ 2023 ዓ.ም.ፈ ኣብ ዞባ ቀርኒ ኣፍሪካን ካልኦት ከባቢታት ዓለምን ዓበይቲ ሰብኣዊ ቅልውላው ብዝኸፍአ መንገዲ ከይቕፅሉ ልዑል ጠመተ ምግባር የድሊ" ውድብ ሕቡራት መንግስታት 
~ ንሰብኣዊ ቅልውላው ትግራይ ሓዊሱ ኣብ ቀርኒ ኣፍሪካ ብሰንኪ ለውጢ ኩነታት ኣየርን ጎንፅን ንዝርአ ከቢድ ሰብኣዊ ቅልውላው ንምፍታሕ ግደ ኣሜሪካ ወሳኒ ምዃኑ ድማ ይግለፅ ኣሎ።
~ "መማህራን ትግራይ ብዘይ መሃያ ንልዕሊ 2 ዓመት ብምፅንሖም ንኸቢድ ማሕበረ ቁጠባዊ ፀገማት ተቓሊዖም ሂወቶም ኣብ ሓደጋ ኣትዩ ኣሎ" ማሕበር መማህራን ትግራይ፣ ንተመዛበልቲ መማህራን ዞባ ሰሜን ምዕራብ ትግራይ ሓገዝ ኣብ ዝገበረሉ እዋን
~ኤርትራውያን ዲያስፖራ ተወለድቲ ሰራየ ወረዳ መራጉዝ ኣብ ወረዳ እምባስነይቲ ተመዛቢሎም ንዝርከቡ ወገናት ገንዘባዊ ሓገዝ ኣወፍዮም።
ሓገዝ ዝተገበረሎም ወገናት ብግደኦም ተግባር እቶም ኤርትራውያን መርአያ ርክብ ክልቲኦም ህዝብታት ከምዝኾነ ብምሕባር ንዝተገበረሎም ሓገዝ ድማ ምስጋነኦም ልዑል ምዃኑ ሓቢሮም።
@ድወት ዓበይቲ ዜናታት ካብ ዝበሎም
17 ጥሪ 2015 ዓ.ም
መቐለ

"ብቤት ምኽሪ ትግራይ ዝፀደቐ ምትዕርራይ ካቢኔ መንግስቲ ኣዝዩ ወሳኒ እዩ" ኣማኻሪ ሕጊ ርእሰ ምምሕዳር ትግራይ ኣይተ ኣማኑኤል ኣሰፋ
ብቤት ምኽሪ ትግራይ ዝፀደቐ ምትዕርራይ ካቢኔ መንግስቲ ኣዝዩ ወሳኒ ምዃኑ ንድወት ዝገለፁ ኣማኻሪ ሕጊ ርእሰ ምምሕዳር ትግራይ ኣይተ ኣማኑኤል ኣሰፋ ከምዝበልዎ፣ እቲ ምትዕርራይ መንግስታዊ መሓውር፣ ምህዳር ፖለቲካ ዘስፍሕን፣ ሃለዋትን ድሕንነትን ህዝቢ ትግራይ ዘረጋግፅን እዩ።
እቶም ኣማኻሪ ሕጊ ኣብ ውሽጢ ዓድን ወፃእን ዘሎ መላእ ህዝቢ ትግራይ ብበለካ ለኽዐካ ወረታት ከይተደናገረ እዚ ሰላም መሊኡ ተግባራዊ ንክኸውን ሎሚ እውን ከም ወትሩ ሓድነቱ ከስጥም ፀዊዖም።
16 ጥሪ 2015 ዓ.ም
መቐለ

ቤት ምኽሪ መንግስቲ ትግራይ ምትዕርራይ ካቢኔ ክካየድ ወሲኑ
ቤት ምኽሪ መንግስቲ ትግራይ ሻድሻይ ዘበን ሓምሻይ ስሩዕ ጉባኤ ኣብ ዘሳለጦ፣ ብፕሬዝደንት ትግራይ ዶ/ር ደብረፅዮን ገ/ሚካኤል ንዝቐረበ ዳግማይ ምትዕርራይ ካቢኔ ስራሕ መንግስቲ ትግራይ ክካየድ ወሲኑ።
ህልው ኩነታት መሰረት ብምግባር ተፈጢሩ ዘሎ ስግግርን ዘተ ሰላምን ዝምጥን ካቢኔ ምጥያሽ፣ ሓዱሽ ዓቕሚ ንምጥቃምን ተሳትፎ ንምዕባይን ኣድላዪ ምዃኑ ስለዝተኣመነሉ እዩ ዳግማይ ምትዕርራይ ፈፃሚት ስራሕ መንግስቲ ትግራይ፣ ብቤት ምኽሪ መንግስቲ ትግራይ ፀዲቑ፤ ድወት 
ካብ ዝፀብፀቦ።
16 ጥሪ 2015 ዓ.ም
መቐለ

ኣብ ትግራይ ዘሎ መጠነ ሰፊሕ ሰብኣዊ ቕልውላው ንምቅላል ምስ መንግስታውን ዘይመንግስታውን ትካላት ብምትሕብባር እጃሙ ከምዝዋፃእ ቤት ምኽሪ ትካላት ሲቪክ ማሕበራት ኢትዮጵያ ኣፍሊጡ።
ቤት ምኽሪ ስቪክ ማሕበራት ኢትዮጵያ ምስ ስቪክ ማሕበራት ትግራይ ዘተ ዘሳለጠ እንትኸውን ኣብ ማእኸል ተመዛበልቲ ዑደት ድሕሪ ምስላጥ ኣብ ባይታ ዘሎ ፀገም ንምቅላል ዝሕግዝ ምዃኑ ዋና ዳይሬክተር ቤት ምኽሪ ትካላት ስቪክ ማሕበራት ኢትዮጵያ ኣይተ ሄኖክ መለስ ገሊፆም።
ፕረዚደንት ቤት ምኽሪ ስቪክ ማሕበረሰብ ኢትዮጵያ ኣይተ ንጉሱ ለገሰ ብወገኖም፣ ኣብ ባይታ ዝረኣይዎ ሰብኣዊ ቕልውላው ንምቅላል ምስ መንግስታውን ዘይመንግስታውን ትካላት ክንሰርሕ ኢና ኢሎም።
ዳይሬክተር ቦርድ ስቪክ ማሕበራት ትግራይ ኣይተ ተስፋይ ገ/ሄር ድማ፣ ስቪክ ማሕበራት ኢትዮጵያ መጠነ ሰፊሕ ፀገም ህዝቢ ትግራይ ኣብ ምቅላል ስቪክ ማሕበራት ግቡኦም ክዋፅኡ ፀዊዖም እዮም።
@ድወት
15 ጥሪ 2015 ዓ.ም
መቐለ


"ኣብ ትግራይ ዳግም ምትዕርራይ መሓውር መንግስቲ ንክህሉ ምግባር፣ፖለቲካዊ ምህዳርና ዘስፍሕን ሓድነትና ዘጠናኽር ስለዝኾነ ዝድገፍ እዩ " ኣባላት ቤት ምኽሪ ትግራይ
ኣብ ትግራይ ዳግም ምትዕርራይ መሓውር መንግስቲ ንክህሉ ብፕረዚደንት መንግስቲ ትግራይ ዶክተር ደብረፅዮን ገብረሚካኤል ናብ ቤት ምኽሪ ትግራይ ዝቐረበ ሕቶ ፣ፖለቲካዊ ምህዳርና ዘስፍሕን ኩሉ ዓቕምታት ትግራይ ንምጥቃም ዘኽእልን ውሳነ ከምዝኾነን ዝያዳ ከምዝድግፍዎን ኣባላት ቤት ምኽሪ ትግራይ ኣረጋጊፆም።
እቶም ኣባላት ቤት ምኽሪ፣ እዚ ውሳነ ንህዝቢ ትግራይ ዝጠቅምን ተጀሚሩ ዘሎ መድረኽ ሰላም ንቕድሚት ዝወስድን ስለዝኾነ ከም ኣባላት ቤት ምኽሪ ብዕቱብ ክንሰርሓሉ ኢና ኢሎም።
15 ጥሪ 2015 ዓ.ም
መቐለ

6ይ ዘበን 5ይ ስሩዕ ጉባኤ ቤት ምኽሪ ትግራይ ኣብ ዝተፈላለዩ ዓበይቲ ዛዕባታት ይዝቲ ኣሎ
ኣብ 6ይ ዘበን 5ይ ስሩዕ ጉባኤ ቤት ምኽሪ መንግስቲ ትግራይ ተረኺቦም ኣፈፃፅማ መደባት ሽዱሽተ ወርሒ ፈፃሚ ስራሕን ኣፈፃፅማ ሰላማዊ ዘተን ድርድርን ኣመልኪቶም ፕረዚደንት መንግስቲ ትግራይ ዶ/ር ደብረፅዮን ገብረሚካኤል ፀብፃብ ኣቕሪቦም።
እቲ ጀሚሩ ዘሎ ሰላማዊ ዘተ ንቕድሚት ዝወስድን ኣጠቓላሊ ባህጊ ህዝብና ንምምላስ ዝሕግዝ ህወሓትን ካብ ህወሓት ወፃኢ ዝርከቡ ዓቕምታት መኸተ ትግራይ ዝሳተፍሉ ዳግመ ምትዕርራይ መሓውር መንግስቲ ክግበር ቤት ምኽሪ መንግስቲ ትግራይ ክፈቅድ ዶ/ር ደብረፅዮን ሓቲቶም።
እዚ ኣቲናዮ ዘለና መድረኽ ኩሉ ዓቕሚ ንምጥቃም ዝጠልብን ግን ድማ ዝተሓላለኸ ባህሪ ዝሓዘ ስለዝኾነ ብጥንቃቐን ምስትውዓልን ምምራሕ ዝሓትት እዩ ዝበሉ ዶ.ር ደብረፅዮን፣ ሕዚ እውን ሰላም ስትራተጂካዊ ሕርያ ህዝብን መንግስትን ትግራይ እዩ፣ ነዚ ሰላማዊ መድረኽ ዘተ ንቕድሚት ንምውሳድ ካብ ዘለና ባህጊ ብእምነት ኩሉ ንፍፅም ኣለና ኢሎም፡፡ 
ብመሰረት እቲ ውዕል ሰላማዊ ዘተን ድርድርን ብመዳይ ፌደራል መንግስቲ ይፍፀሙ ዘለዉ ተግባራት ኣመልኪቶም እውን ፀብፃብ ዘቕረቡ ዶ/ር ደብረፅዮን ገብረሚካኤል ሰብኣዊ ሓገዝ /እኽሊ/ ዝምልከት ብዝሓሸ መልክዑ ይኣቱ ከምዘሎ፣ ኣብ መድሓኒት መሰረታዊ ሕፅረት ከምዘሎን ብፍላይ ካብ ፕሮግራማት ወፃኢ ዘለዉ ዓይነት መድሓኒታት ካብ 20 መዓልቲ ንላዕሊ ዘይፀንሑን ውሑዳት ምዃኖም፣ ኣብ መብራህትን ግልጋሎት ቴሌኮምን ዝተሰርሐ ስራሕ ድማ ዝተባባዕ ምዃኑ ገሊፆም፡፡
እዚ ኮይኑ ግና ግልጋሎት ባንኪ ኣብ ምጅማር ዛጊድ ዝተርአየ ለውጢ ስለዘየለ ህዝቢ ኣብ ከቢድ ፀገም ከምዝርከብ ብቐንዱ ድማ ሕዚ እውን ብመሰረት እቲ ስምምዕ ወረርቲ ሓይልታት ካብ ትግራይ ስለዘይወፁ ኣብ ህዝቢ ትግራይ ከቢድ ሰብኣዊ ግፍዒ ይፍፀም ምህላውን እዞም ወረርቲ ሓይልታት ካብ መሬት ትግራይ ጠቕሊሎም ወፂኦም ተመዛበልቲ ናብ ቦትኦም ክምለሱ ፃውዒት ኣቕሪቦም ኣለዉ፡፡
6ይ ዘበን 5ይ ስሩዕ ጉባኤ ቤት ምኽሪ መንግስቲ ትግራይ ድሕሪ ሰዓት እውን ዝቕፅል ኮይኑ ኣባላት ቤት ምኽሪ ኣብቲ ዝቐረበ ፀብፃብን ካልኦት ኣጀንዳታትን ይዝቲ ኣሎ።
@ድወት
15 ጥሪ 2015 ዓ.ም
መቐለ

"ሰራዊት ኤርትራ ካብ ትግራይ ጠቕሊሉ እንትወፅእ እዩ ዘላቒ ሰላም ክረጋገፅ ዝኽእል" ሚኒስተር ጉዳያት ወፃኢ ኣሜሪካ ኣንቶንዮ ብሊንከን
ኣንቶንዮ ብሊንከን ምስ መራሒ ኢትዮጵያ ዶክተር ኣብይ ኣሕመድ፣ኣብ ከይዲ ውዕሊ ሰላም ትግራይን ኢትዮዽያን መሰረት ገይሮም ሎሚ መዓልቲ ሰንበት ከምዝተዛተዩ ኣብ ዕላዊ ገፅ ትዊተሮም ሓቢሮም።
ኣብ ከይዲ ምዕባለ ትግበራ ውዕሊ ሰላም ጠሚቶም እንትመያየጡ ፣ሰራዊት ኤርትራ ካብ ትግራይ ጠቕሊሉ እንትወፅእ ንውሕስና ዘላቒ ሰላምን ተስፋታቱን ኣዝዩ ወሳኒ ስጉምቲ እዩ ኢሎም ኣንቶንዮ ብሊንከን።
14 ጥሪ 2015 ዓ.ም
መቐለ፨
ድባብ በዓል ጥምቀት 2015 ዓ.ም
~" ትግራይ ሙሉእ ብሙሉእ ሓራ ብዘይምውፃኣን ሰላማ ብዘይምርካባን በብዓመቱ ብድምቀት ዝኽበር ዝነበረ በዓል ጥምቀት በቢ ኣድባራቱ ክነኽብር ተገዲድና ኣለና፤ እንተኾነ ግን ኣብ ሃዋህዉ ሰላም ኾይንና እነኽብሮ ዘለና በዓል ጥምቀት እንትነኽብር ፣ንዝተፀገሙን ንዝተመዛበሉን ወገናት ብምሕጋዝን ብምክፋልን ክኸውን ይግባእ" ነበርቲ ከተማ መቐለ፣
~ "መግለፂ ሃይማኖታዊ ክብርን መንነትን ህዝቢ ትግራይ ዝኾነ በዓል ጥምቀት ካብ ሕሉፋት ዓመታት ብዝሓሸ መልክዑ ኣብ ከተማ ማይጨው ብድምቀት ተኸቢሩ" ነበርቲ ከተማ ማይጨው
~"ተረኺቡ ዘሎ ሃዋህዉ ሰላም ውሑስን ዘላቂ ንክኸውን ኩሉ ኣካል ንሰላም ክነጥፍ ይግባእ" ሊቀ ጳጳስ ሃገረ ስብከት ዞባታት ደቡብን ምብራቕን ትግራይ ኣቡነ መርሃ ክርስቶስ፣
. ~"ተጋሩ ዘለና ባህሊ ምትሕግጋዝ ናብ ዝለዓለ ብርኪ ብምስግጋር እዚ ገጢሙና ዘሎ ከቢድ ፈተና ተሓጋጊዝና ክንሰግሮ ይግባእ" መራሕቲ ሃይማኖት፣ ዘርኡ ቢዝነስ ግሩፕ ምስ ማሕበር ምሕዝነት ንልምዓት ተራድኦ ብምትሕብባር በዓል ጥምቀት ምኽንያት ብምግባር ንልዕሊ 1ሽሕ ዝተፀገሙ ወገናት ኣብ ዘዳለዎ እንግዶት ምሳሕ፣
~" በዓል ጥምቀት ምስ ደቅና ኣባላት ሰራዊት ትግራይ ዘለና ተኻፊልና እንትነብዕል ባህግናን ርውየትናን ልዑል እዩ" ነበርቲ ወረዳ ቆላ ተምቤን"፣ በዓል ጥምቀት 2015 ዓ.ም ምስ ሰራዊት ትግራይ እንተብዕሉ፣
~"ዝግበር ከይዲ ምትሕግጋዝ ናብ ዓርሰ ምጥያሽ ብዝመርሕ መንገዲ ክኸውን ይግባእ" ነበርቲ ከተማ ኣጉላዕ፣ ኣብ ኳታር ዝነብሩ ተወለድቲ እታ ከተማ ንዝተፀገሙ ወገናት ኣብ ዝሓገዝሉ እዋን
(ፍልፍል፦ድወት)
12 ጥሪ 2015 ዓ.ም
መቐለ

ብምኽንያት በዓል ጥምቀት ዝተዳለወ መልእኽቲ ቢሮ ርክብ ህዝብን መንግስትን ትግራይ
መግለፂ መንነትና ዝኾኑ ክብርታትናን ሓድግታትናን ዓቂብና ንወለዶታት ክነሕልፎም ይግባእ!!
ቢሮ ርክብ ህዝብን መንግስትን ትግራይ ቅድሚ ኩሉ ኣብ ውሽጥን ኣብ ደገን ንዘሎ ተኸታሊ እምነት ክርስትና ዝኾነ ህዝብና ብሽም ህዝብን መንግስትን ትግራይ እንኳዕ ንበዓል ጥምቀት ኣብፅሓኩም ዝብል መልእኽቲ ሰናይ ትምኒት እንተቕርብ ክብርታትናን ሓድግታትን ዓቂብና ንወለዶ ንምሕላፍ ከምእንሰርሕ ብምትእምማን እዩ።
ትግራይ ብብርኪ ዓለም ብዩኔስኮ ዝተመዝገቡን ዘይተመዝገቡን ሓድግታት፣ ከም ብዓል ጥምቀት ዝኣመሰሉ ሃይማኖታውን ባህላውን ብዓላት ብልዑል ህዝባዊ ተሳትፎ ዝኽበሩላ፣ ማዕኸን ብርክት ዝበሉ ዝድህሰሱን ዘይድህሰሱን ሕላገታትን ትውፊታትን ምዃና ዝፍለጥ እዩ።
ትግራይ እምነታት ክርስትናን እስልምናን ንነዊሕ መዋእል ብፍቕርን ስኒትን ዝነብሩላ ተምሳሌት ሓድነትን ምክእኣልን እያ።
እዚ ሓቂ እዚ ከምዘለዎ ኮይኑ ኣብቶም ዝሓለፉ ሰለስተ ዓመታት ግን ብምኽንያት ኣብ ልዕሊ ትግራይን ህዝባን ዝተኣወጀ ኩናትን ወራርን ኩሎም ሃይማኖታውን ባህላውን ብዓላት ብድምቀት ክኽበሩ ኣይክኣሉን።
ካብዚ ሓሊፉ ድማ እቶም ሃይማኖታዊ ሓድግታት ትግራይ ግዳይ ዕንወትን ጉሕለትን ኮይኖምን ክራኸሱ ተገይሮምን እዮም።
ህዝብን መግስትን ትግራይ ብተኸታታሊ እናልዓልዎ ዝመፅኡ ሕቶ ሰላም ድሕሪ ከቢድ ኩናትን ብዙሕ መስዋእትን ተቐባልነት ረኺቡ ውዕሊ ደው ምባል ተፃብኦ ካብ ዝፍረም ልዕሊ ክልተ ኣዋርሕ ገይሩ ኣሎ።
ናይዚ ውፅኢት ድማ ድሕሪ ዓመታት ንከተማ መቐለ ሓዊሱ ኣብ ብዙሓት ከባቢታት ትግራይ ብዓል ጥምቀት ብሰላማዊ መንገዲ ንምኽባር ዘኽእል ኩነታት ተፈጢሩ ኣሎ።
ነዚ መስርሕ ሰላም ኣስጢምና ብምሓዝ ህልውና ህዝብና ውሑስ ንምግባር እውን ኩሉ ዓይነት ቃልስን ርብርብን እናተገብረ እዩ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
10 ጥሪ 2015 ዓ.ም 
መቐለ

ኣብ መንጎ መንግስታት ትግራይን ፌደራልን ዝተበፅሐ ስምምዕ ሰላም፣ ናብ ትግራይ ዝኣተዉ ሓይልታት ውሽጥን ደገን ካብ መሬት ትግራይ ክወፁ ከምዝግባእ ዋላ እንተቐመጠ፣ ሰራዊት ኤርትራ ግና ኣብ ትግራይ ኣብ ዝተፈላለዩ ቦታታት ግፍዕታትን ጉሕለትን ይፍፅም ከምዘሎ ካብ እማኛት ረኺበዮ ዝበሎ ሓበሬታ፣ ኣብ ዕላዊ ገፅ ትዊተር ዘርጊሑ ኣሎ ግሎብ ኤንድ ሜይል።
እኳ ደኣስ እቲ ሰራዊት ምንም እንተይሓርበቶ ምስ ሓይልታት ኣምሓራ ዘይምኽንያታዊ ጥምረት ፈጢሩ ቀንዲ ሃዋኺ ምዃኑ ቀፂልሉ ኣሎ ዝበለ እቲ መርበብ ሓበሬታ፣ ሓደ ሰራሕተኛ ሰብኣዊ ሓገዝ ፣ ወታሃደራት ኤርትራ ካብ ዓድግራት ውፅእ ኢልካ ድፋዓት እናኾዓቱ እዮም፤ካብ ትግራይ ንምውፃእ ምልክት ዝበሃል የብሎምን ከምዝበሎ እውን ሓቢሩ እዩ።
ሓደ ወዲ 16 ዓመት ምዃኑን ንድሕንነቱ ክብል ስሙ ክዛረብ ከምዘይደለየን ዝሓበረ እውን፣ ሰራዊት ኤርትራ ብዕሊ ኣብ መሬት ትግራይ ኣለዉ እዮም ከምዝበሎ ግሎብ ኤንድ ሜይል ጠቒሱ እዩ።
ኣብ ዓድግራት ዝርከቡ ተመዛበልቲ፣ ብሰራዊት ኤርትራ ግፍዕታትን ጉሕለትን ከምዝተፈፀሞም ነጊሮምኒ ዝበለ እቲ መርበብ ሓበሬታ፣ ከምኡ እውን ገባራት ኣብ ጭንቂ ከምዝኣተዉ፣ ከምዝተቐተሉን ከምዝተጨወዩን ሓደ ሰራሕተኛ ሰብኣዊ ሓገዝ ገሊፁለይ ይብል።
ኣስዒቡ ኣብ ሆስፒታል ዓድግራት ዝረኸባ ጓል 23 ዓመት "ኣነ ብሓሙሽተ ወታሃደራት ኤርትራ እየ ተደፊረ" ከምዝበለቶን ድሕሪ ስምምዕ ሰላም ብሰራዊት ኤርትራን ፋኖን ኣብ ልዕሊ ደቂ ትግራይ ቅትለት ይፍፀም ከምዘሎ እውን ፀብፃባት የመላኽቱ ከምዘለዉ ግሎብ ኤንድ ሜይል ኣብ ዘውፀኦ ፅሑፍ ገሊፁ።
ብተዛማዲ ሎሚ 09 ጥሪ 2015 ዓ.ም ሰራዊት ኤርትራ ኣብ ሽረ ከምዘሎን ካብ መሬት ትግራይ ክወፅእ ትልሚ ከምዘይብሉን ኣብ ዝኣተዎ ከተማ ይኹን ገጠር ሰባት የሳቒ፣ ይቐትል፣ይዕምፅን ይጉሕልን ኣሎ ዝበለ ትግራይ ኣፕዴት፣ ብፍላይ ናብ ገጠራት ትግራይ መራኸቢታት ብምዕፃው ትካላት ሓገዝ ናብ ህዝቢ ከይበፅሕ እናገበረ ከምዝርከብ ሓቢሩ ኣሎ።
09 ጥሪ 2015 ዓ.ም
መቐለ
ክታበት ቫይረስ ኮሮና ተጀሚሩ
ኣብ ዞባ ምብራቕ ትግራይ ከተማ ዓዲግራት ኣብ 16 ናቑጣታት ክታበት ቫይረስ ኮሮና ከምዝተጀመረ ቢሮ ጥዕና ትግራይ ኣፍሊጡ።
እቲ ክታበት ጆንሰን ኤንድ ጆንሰን ከምዝበሃል፣ ኩሉ ክፋል ሕብረተሰብ ተጠቃሚ ክኸውን እዚ ዕድል ከምልጦ ከምዘይብሉን ዝሓበረ ቢሮ ጥዕና ትግራይ፣ ምስ ዩኒሴፍ ብምትሕብባር ንኣመሓደርቲ ዞባ፣ ወረዳን መራሕቲ ሃይማኖትን ዘተ ይካየድን ንሰብ ሞያ ጥዕና ከተማታት ዓድግራትን ውቕሮን ድማ ኣብ ኣወሃህባ ክታበት ቫይረስ ኮሮና ስልጠና ይወሃብ ኣሎ ኢሉ።
እቲ ክታበት ኣብ ሓሙሽተ ዓበይቲ ከተማታት ትግራይ ማለት ዓድግራት፣ ውቕሮ ፣መኾኒ፣ማይጨውን ዓብዪ ዓድን ካብ 8 ጥሪ ጀሚሩ ይወሃብ ከምዘሎ ዘገንዘበ ቢሮ ሓለዋ ጥዕና፣ ኣብ ውሽጢ ትግራይን ካብ ትግራይ ወፃእን ኣብ ካብን ናብን ጉዕዞ ለበዳ ቫይረስ ኮሮና ናይ ምልባዕ ኩነታት ስለዝዓቢ ኩሉ ሰብ ነዚ ፈሊጡ ክኽተብ ፀዊዑ፡፡
ፍልፍል፦ ቴሌቪዥን ትግራይ
08 ጥሪ 2015 ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ፅንዓት መለለዪ ክብሪ፣ ህዝቢ ትግራይ እዩ!!
ኣብቶም ዝሓለፉ ሓሙሽተ ዓመታት ትግራይ፣ ብኣርባዕቲኡ ኩርናዓት ተዓፅያን ተኸቢባን፣ ኣብ ውሽጢ ዓዲ ይኹን ዝተፈላለዩ ወፃኢ ሃገራት ዝነብር፣ ህዝብና ሓሳረ-መከርኡ እንትርኢ፣ ፍርያት ኣብራኽ ህዝቢ ትግራይን፣ ግዳይ እቲ ማእለያ ዘይብሉ ግፍዒ ዝዀናን ዋዕሮታት ደቂ ትግራይ፣ ኣብ መድረኽ ኣትሌቲክስ ዓለም ብተፃዋራይነት፣ ተፀማምነት፣ ጥበበንን ረሃፀንን ታሪኽ ንዘልኣለም እናዘንተዎ ዝነብር፣ ቅያ ፅሒፈን።
ምንጪ እዚ መስተንክር ዓወተን ካብ ህዝቢ ትግራይ ወሪሰን ምስ ደመን ዘወሃድኦ ክብሪ መዘና ኣልቦ ፅንዓት እዩ።
እዚ ህልኽን ወነን ዝተመልኦ ጅግንነተን፣ ህዝቢ ትግራይ መን ምዃኑ፣ ብዝኾነ ስራሕ ሰብን ተፈጥሮኣውን ፀገማት ንፃት እውን ዘይኽበስ ምዃኑ ብተግባር ንህዝቢ ዓለም ኣርእየን እየን።
በዚ ዘሕብን ህያው ስርሒተን ድማ ኣብ ውሽጥን ደገን ዘሎ ህዝብና ብዝበለፀ ክሳዱ ኣቕኒዑ ክኸይድ ተወሳኺ ኒሕን ሞራልን ሰኒቑ ሓድነቱ ኣሐይሉ ቃልሱ ከጎሃህር ምችው ኩነታት ስለዝፈጠራ፣ ‘’ኣገንዓ!
በርትዓ!
’’ ኢሉወን፤ ይብለን እውን ኣሎ።
ዕንቊ ዋዕሮታት ትግራይና ድሕሪ ብዙሕ ገልታዕታዕ፣ ናፍቖት፣ ሓሰረ-መከራን፣ ወዘተ. መዳሕንተን ናብ ዝተቐበረላ ዝፈትውኣ ዓደን ትግራይ 02 ጥሪ 2015 ዓ/ም ምስ በፅሓ፣ ብላዕለዎት መራሕቲ ትግራይን ነበርቲ ከተማ መቐለን ድሙቕ ናይ ጅግንነት ኣቀባብላ ተገይሩለን።
ንዋዕሮታት ለተሰንበት ግደይ፣ ጎተይቶም ገ/ስላሴ፣ ጉዳፍ ፀጋይን ካልኦት መሓዙተንን ህዝብን መንግስት ትግራይ ማእለያ ብዘይብሉ ፀገም ፈተኽ ዘይበላ ኣትሌታትና ጥራይ እንተይኮነስ ነታ ፀገመን ተረዲኣ ከም ኣዶን በዓልቲ ሙያን ኮይና ካብ ጎነን ከይተፈለየት፣ ንሕልንኣን ሓላፍነታን ጥራይ ተገዛኢት ኮይና እጃማ ዘወፈየት፣ ተፈታዊት፣ ጅግና ኣትሌት ሓጋዚት ኮምሽነር ደራርቱ ቱሉ እውን ልባዊ ፍቕሪ ዝተመልኦ ኣቀባብላ ተገይሩላ እዩ።
ነዛ ሓብሓቢት ዋዕሮ ኣትሌታትና እቲ ናእዳን ክብርን ዘለዎ ኣቀባብላ ምግባሩ ግቡእ እዩ።
ብርግፅ ዋዕሮታት ትግራይ፣ ኣብ ኣትሌቲክስ ጥራይ እንተይኮነስ፣ ኣብ ኩሉ ዓውደ-ስራሕትን ግንባርን ብፍላይ ኣብ ውግኣት ዘርኣይኦ ጥበብ፣ ብልሓት፣ ውፍይነትን ፅንዓትን ብቃላት ምግላፅ ይኸብድ እዩ።
ገለገሊኤን፣ ቡምቧ ጥራይ ሒዘን፣ ኣርባዕተ ታንኪ ዘቃፀላ ኣለዋ።
ብድማር ኣትሌታት ትግራይ ሓዊስካ ኣብ ኩሉ ዓውደ-ስራሕትን ግንባርን ደቂ ኣንስትዮ ትግራይ ብሓፈሻ፣ ብፍላይ ዋዕሮታትና ዘርኣይኦን የርእይኦን ዘለዋን መለለዪ ክብሪ ህዝቢ ትግራይ ዝዀነ ፅንዓት፣ ፀዋርነት፣ ተፀማምነት፣ ዋሕስ ኩሉ ዓወታትን ባህግን ህዝቢ ትግራይ እዩ።
ስለዙይ ዋዕሮታትና ጥራይ እንተይኮነስ ኩሉ ህዝቢ ትግራይ፣ ኣብ ስምምዕ ተፃብኦ ደው ምባል መድረኽ ቃልሲ ዝተረኸበ ዕድል ብውልቀን ብውዳበን ፀንቂቑ ከምዝጥቀመሉ ዘማትእ ኣይኮነን።
ስለዙይ ኣብዝሓለፉ ዓመታት ንፃት እውን ድምብርፅ ከይበለ፣ ኣብ ጎኒ መንግስቲ ትግራይ ተሰሊፉን መለለዪ ክብሩ ዝኾነ ፅንዓት ተላቢሱን ተኣምር ዝሰርሐ ህዝቢ ትግራይ፣ ኣብዚ እዋን እዙይ ሓድነቱ ንምልሕላሕ ካብ ውሽጥን ደገን ዝግበሩ ዘለዉ እከይ ምንቅስቓሳትን በብመዓልቱ ዝእለሙ ዘለዉ ሽርሕታትን መነውራትን ኣለልዩ ብፅንዓት ብምቅላስ ነዚ ዘለናሉ ዝተሓላለኸ ንኡስ መድረኽ ሓሊፉ ብዓወት መሰስ ከምዝብል ኣየጠራጥርን።
ዓለም-ለኸ ተወዳደርቲ ዋዕሮታት ኣትሌታት ትግራይና እውን ኣብ ቀፀሊ መድረኽ ኣትሌትክስ ዓለም ድርብርብ ዓወታት ብምምዝጋብ ተደማሪ ሓድሽ ቅያ ንምፅሓፍ ዘለወን ጥንካረን ፅንዓትን ከምዝቕፅላሉ ህዝብን መንግስትን ትግራይ ይተኣማመኑ እዮም።
ሓፂናዊ ሓድነትና ንሃለዋትን ድሕንነትን ትግራይ!!
ትግራይ ትስዕር!!
ቢሮ ርክብ ህዝብን መንግስትን ትግራይ
05 ጥሪ 2015 ዓ/ም

ኣብ ትግራይ ዝተፈፀሙ ዓለምለኻዊ ገበናት ተሓታትነት ክረጋገፅ ኣለዎ
ሚኒስትራት ጉዳያት ወፃኢ ፈረንሳይን ጀርመንን፣ ኣብ ትግራይ ዝተፈፀሙ ዓለምለኻዉያን ገበናት ተፃርዮም ተሓታትነት ክረጋገፅ ኣለዎ ኢለን።
እተን ሚኒስትራት ጉዳያት ወፃኢ እተን ሃገራት፣ ኣብ ከተማ ኣዲስ ኣበባ ዑደት ኣብ ዝገበራሉ እዋን ፣ ንቕሉዕ ዂናት ትግራይ ስዒቡ ኣብ ትግራይ ዝተፈፀሙ ዓለምለኻዉያን ገበናት ተሓታትነት ክረጋገፅ ኣለዎ ከምዝበላ ኣሶሼትድ ፕረስ ገሊፁ።
ኣብ ትግራይ ፆታዊ ጥቕዓት ከም መሳርሒ ኲናት ኣብ ረብሓ ከምዝወዓለ ዝገለፃ ሚኒስተር ጉዳያት ወፃኢ ጀርመን ኣናሊና ቤርቡኩ፣ኣብ ልዕሊ ነዚ ዓለምለኻዊ ገበን ዝፈፀሙ ተሓታትነት ክረጋገፅ ከምዝግባእ እውን ሓቢረን እየን።
ዝተበፅሐ ስምምዕ ሰላም ብሙሉእነት ክትግበር ኣለዎ ዝበላ ሚኒስተር ጉዳያት ወፃኢ ፈረንሳይ ካትሪን ከለና ብወገነን፣ዝተፈፀሙ ዓለምለኻዊ ገበናት ተሓታትነት ክረጋገፅ ኣለዎ ከምዝበላ ኣሶሼትድ ፕረስ ፀብፂቡ።
05 ጥሪ 2015 ዓ.ም
መቐለ

ኣብ ትግራይ ብዝተነበረ ዕፅዋን ክባን፣ ብሰንኪ ስእነት መድሓኒት ሕልፈት ሂወት ከምዘጋጠመ ተፈሊጡ
ኣብ ትግራይ ብዝተነበረ ዕፅዋን ክባን፣ ብሰንኪ ስእነት መድሓኒት ሕልፈት ሂወት ወላዲት ኣሰልጣኒ ሃይለ ኢያሱ ኣጋጢሙ እዩ።
ኣሰልጣኒ ሃይለ ኢያሱ፣ብሰንኪ እቲ ኣብ ትግራይ ዝተነበረ ዕፅዋን ክባን ንኽልተ ዓመታት ካብ ስድርኡ ተፈላልዩ ዝፀንሐን 02 ጥሪ 2015 ዓ.ም መቐለ ምስኣተወ፣ ብሰንኪ ስእነት መድሓኒት ወላዲቱ ብሞት ከምዝሰኣነ ከምዝተነገሮ ተፈሊጡ ኣሎ።
አሰልጣኒ ሃይለ፣ ንኽልተ ዓመታት ዝኣክል ካብ ዝፈትዎም ቤተሰቡ ተፈላልዩ ድሕሪ ምፅናሕ ወላዲቱ ብሂወት ክረኽበን ከምዘይከኣለ ብሓዘን ዝገለፀ እንትኾን፣ ነቶም ሰላም ዘምፅኡ ሰባት ብምምስጋን፣ ዓድኻን እነኻን ሓደ እየን ምስበለ፣ በቲ ክኸውን ዘይግበኦ ዝነበረ ኩነታት ወላዲቱ ብስእነት መድሓኒት ምሟተን መሪር ሓዘን ከምዝተሰመዖ ገሊፁ እዩ።
ሃይለ ኢያሱ፣ ነታ ጎያዪት ነዊሕ ርሕቀት፣ ወናኒት ሰለስተ ርከርድ ዓለምን ናይ ሓደ ብሉፅ አትሌት ዓለም ምዃናን እትፍለጥ ጓል ትግራይ ለተሰንበት ግደይ ኣሰልጣኒ ምዃኑ ይፍለጥ።
03 ጥሪ 2015 ዓ.ም 
መቐለ

ኣብ ትግራይ ወፍሪ ኽታበት ፀረ ለበዳ ኮቪድ-19 ክሳለጥ እዩ
ቢሮ ጥዕና ትግራይ ምስ ውድብ ጥዕና ዓለምን ዩኒሴፍን ብምትሕብባር፣ ኣብ ሓሙሽተ ከተማታት ትግራይ ወፍሪ ኽታበት ፀረ ለበዳ ኮሮና ከምዝካየድ ቢሮ ጥዕና ትግራይ ኣፍሊጡ።
ምክትል ሓላፊ ቢሮ ጥዕና ትግራይ ዶክተር ሪኤ ኢሳያስ ኣብ ዝሃብዎ መግለፂ ካብ 8 ጥሪ 2015 ዓ.ም ጀሚሩ ንተኸታተልቲ 15 መዓልትታት ዝፀንሕ ኣብ ከተማታት ዓብይ ዓዲ፣ ውቕሮ፣ ዓዲግራት፣ መኾንን ማይጨውን ወፍሪ ኽታበት ፀረ ለበዳ ቫይረስ ኮሮና ንምሃብ ምድላዋቱ ከምዝተወገነ ገሊፆም።
1 ነጥቢ 2 ሚልዮን ኣፋውስ ከምዘዳለወን ልዕሊ 18 ዕድመ ዝኾነ ሰብ ክኽተብ ከምዝኽእልን ዝገለፁ ዶክተር ሪኤ ሕዱር ሕማማትን ዕድመ ዝደፉኡን ወገናት ቐዳምነት ከምዝወሃቦም ገሊፆም።
ለበዳ እቲ ሕማም ብብርኪ ዓለም ከም ብሓዱሽ ይደግስ ከምዘሎን ኣብ ትግራይ ድማ ምስቲ ብሰንኪ ኲናት ዝዓነወ መሰረተ-ልምዓት ጥዕና ተተሓሒዙ ልዑል ጥንቃቐ ከምዝሓትት ኩሉ ሕብረተሰብ ልዑል ኣቓልቦ ሂቡ ንክኽተብን ዘድሊ ጥንቃቐ ንክገብርን እውን ዶክተር ሪኤ ተላብዮም ኢሉ ድወት ፀብፂቡ እዩ።
ኣብ ዝሓለፈ ወርሒ ሓምለ ኣብ 93 ናቑጣታት ከተማ መቐለ ኣብ ዝተኻየደ ወፍሪ ኽታበት ፀረ ቫይረስ ኮሮና ልዕሊ 171 ሽሕን 400 ወገናት ከምዝተኸተቡ እውን ዶክተር ሪኤ ኣዘኻኺሮም፤ ኢሉ ዝፀብፀበ ድወት እዩ።
03 ጥሪ 2015 ዓ.ም
መቐለ

ኣብ መንጎ መንግስታት ትግራይን ኢትዮጵያን ዝተገበረ ሰምምዕ ሰላም ስዒቡ ዝረኣዩ ዘለዉ ለውጥታት ከምዝተባብዑ እናተገለፁ ዝመፁሉ ኩነታት እዩ ዘሎ።
ካብ መንጎኦም ጉጀለ ቁፅፅርን ምፅራይን ምትሕብባር ሕብረት ኣፍሪካ፣ ሎሚ መዓልቲ ተግባራዊ ምንቅስቓስ ዕላዊ ስራሕ ምጅማሩ እዩ።
ኣባላት እቲ ጉጀለ ንጋዜጠኛታት መግለፂ ኣብ ዝሃቡሉ፣ ብመሰረት እቲ ዝተበፀሐ ስምምዕ ርኽክብ ከቢድ ኣፅዋር ምጅማሩ ዕላዊ ገይሮምን ንተግባራውነት እቲ ስምምዕ ድማ ፃዕርታቶም ብቐፃልነት ከም ዘሐይሉን ብምግላፅ፣ እቲ ስምምዕ ሰላም ብቐፃልነት ተግባራዊ ንክኸውን እውን ካልኦት ዝተርፉ ዓበይቲ ዕዮታትን ዕማማትን ከምዘለው ድማ ገሊፆም እዮም።
መንግስትን ህዝብን ትግራይ ኣብ ሰላም ፅኑዕ መትከል ከምዘለዎምን ምእንቲ ሰላም ረዚን ዋጋ እናኸፈሉ ዝመፁ ምዃኖምን ዝፍለጥ እዩ።
02 ጥሪ 2015 ዓ.ም 
መቐለ

ፕሬዝደንት መንግስቲ ትግራይ ዶክተር ደብረፅዮን ገ/ሚካኤል፣ ብኣትሌት ደራርቱ ቱሉ ምስ ዝተመረሐ ጉጅለ ልኡኽ ፈደረሽን ኣትለቲክስ ኢትዮዽያ ዘትዮም ኣሎዉ።
ኣትሌታት ደቂ ትግራይ፣ ብመንነቶም ምኽንያት ኣብ ፀገም ኣብ ዝወደቕሉ እዋን ኣብ ጎኖም ብምዃን ንዓወት ክበቕዑ፣ኣትሌት ደራርቱ ቱሉ ዝሰረሐቶ ስራሕ ህዝብን መንግስትን ትግራይ ኣፍልጦ ከምዝህብሉ ፕሬዝዳንት መንግስቲ ትግራይ ዶክተር ደብረፅዮን ገ/ሚካኤል ገሊፆም።
ደራርቱ ካብ ፈለማ እዋን እቲ ኹነታት እንትጅምር ኣትሒዙ፣ ኣብ ጎኒ ሰላም ደዉ ብምባል ንሰላማዊ ፍታሕ ትድግፍ ከምዝነበረት ዝተዛረቡ ዶክተር ደብረፅዮን ገ/ሚካኤል፣ ህዝብን መንግስትን ትግራይ ካብ ፈለምኡ ንሰላም ዝነበሮምን ዘለዎምን መትከል ዘይልወጥ ከምዝኾነን ሕዚ እውን ህዝቢ ትግራይ ንስለ ሰላም ረዚን ዋጋ ይኸፍል ኣሎ ኢሎም።
# ድወት
02 ጥሪ 2015 ዓ.ም
መቐለ

ፕሬዝደንት መንግስቲ ትግራይ ዶክተር ደብረፅዮን ገ/ሚካኤል፣ ብኣትሌት ደራርቱ ቱሉ ምስ ዝተመረሐ ጉጅለ ልኡኽ ፈደረሽን ኣትለቲክስ ኢትዮዽያ ዘትዮም ኣሎዉ።
ኣትሌታት ደቂ ትግራይ፣ ብመንነቶም ምኽንያት ኣብ ፀገም ኣብ ዝወደቕሉ እዋን ኣብ ጎኖም ብምዃን ንዓወት ክበቕዑ፣ኣትሌት ደራርቱ ቱሉ ዝሰረሐቶ ስራሕ ህዝብን መንግስትን ትግራይ ኣፍልጦ ከምዝህብሉ ፕሬዝዳንት መንግስቲ ትግራይ ዶክተር ደብረፅዮን ገ/ሚካኤል ገሊፆም።
ደራርቱ ካብ ፈለማ እዋን እቲ ኹነታት እንትጅምር ኣትሒዙ፣ ኣብ ጎኒ ሰላም ደዉ ብምባል ንሰላማዊ ፍታሕ ትድግፍ ከምዝነበረት ዝተዛረቡ ዶክተር ደብረፅዮን ገ/ሚካኤል፣ ህዝብን መንግስትን ትግራይ ካብ ፈለምኡ ንሰላም ዝነበሮምን ዘለዎምን መትከል ዘይልወጥ ከምዝኾነን ሕዚ እውን ህዝቢ ትግራይ ንስለ ሰላም ረዚን ዋጋ ይኸፍል ኣሎ ኢሎም።
# ድወት
02 ጥሪ 2015 ዓ.ም
መቐለ

ኣብ ሰማይ ኣሜሪካ ዝተኾላዓ ኮዋኽብቲ ትግራይ፣ ፅባሕ መቐለ ካብ ዝኣትዉ ኣትሌታት ከምዝኾና ተፈሊጡ
ፅባሕ 2 ጥሪ 2015 ዓ.ም ናብ መቐለ ዝኣትዋ/ዉ ኮዋኽብቲ ደቂ ትግራይ፣ብፕሬዝዳንት ፌደሬሽን ኣትሌቲክስ ደራርቱ ቱሉ ዝተመርሐ ልኡኸ ምዃኑን ንሓደ መዓልቲ ፃንሒት ከምዘለዎም ሓደ ኣትሌት ተዛሪቡ ክብል ዝፀብፀበ "ኢትዮጵያ ኢንሳይደር" እዩ።
ኣብ ኦሎምፒክ ቶክዮን፣ ኣብ ሻምፒዮና ኣትሌቲክስ ዓለም ተሸለምቲ መዳልያ ወርቂ ዝነበራ ኣብ ሰማይ ኣሜሪካ ዝተኾላዓ ኮዋኽብቲ ለተሰንበት ግደይ፣ ጎተይቶም ገብረ ስላሰን ጉዳፍ ፀጋይን ምዃነን ዝዝከር እዩ።
01 ጥሪ 2015 ዓ.ም
መቐለ

ብቋንቋ ግእዝ እልፊ ኣእላፍ መፃሕፍቲ ሰኒድና ንዓለም ፍልፍል መረዳእታ ኾይኖም ዘገልግሉ ዘለዉ ሰነዳት ዘለና ህዝቢ ኢና ክብሉ ሓላፊ ቢሮ ርክብ ህዝብን መንግስትን ትግራይ ኣይተ ረዳኢ ሓለፎም ገሊፆም።
ፈላሞት መንፈሳዊ ፊልምታት ትግርኛ ኣዛርያን ኣስከናፈርን ኣብ ዝተመረቓሉ እዋን ዝተረኸቡ እቶም ሓላፊ፣ብቋንቋ ትግርኛ እንሰርሖም ስራሕቲ ንትንሳኤ ቋንቋና ዓብይ ግደ ከምዘለዎን ኣብ ምስናድ ይነጥፉ ዘለዉ ሰብሞያ ዘተባብዕ ኹነታት ክፍጠር ይግባእ ኢሎም።
ፊልሚ ኣዛርያን ኣስከናፈርን ብኣካያዲ ስራሕ ትካል ምግባረ ሰናይ መሐብሐቢ ኣረጋውያን ህፃናትን ሕሙሟት ስነ-ኣእምሮ ፍረሚናጦስ ኣባ ገብረመድህን ዘሰላማ ዝተሰርሓ ኾይነን ፣ንሕውየት ስነ-ልቦና ህዝቢ ትግራይ ዕላማ ተገይረን ከምዝተዳለዋ እውን ኣብሪሆም።
እተን ፊልምታት እምነት፣ባህሊ፣ትዉፊትናን ክነፅንዕን ፤ንዝመፅእ ወለዶ ዝሓሸ ስራሕ ክንሰርሕን ዝሕግዛ ምኳነን ዘረድኡ ኣባ ገብረመድህን ዘሰላማ፣ ንዳይሬክተር ኣካዳሚ ቋንቋታት ትግራይ ዶክተር ዳንኤል ተኽሉ ሓዊሱ፣ኣብቲ ዓዉዲ ዝነጥፉ ሰብሞያ እተን መንፈሳዊ ፊልምታት ኣብ ዕቤት ንቋንቋ ትግርኛ ግደ ክህልወን እዩ ኢሎም።
ፍልፍል፦ድወት
01 ጥሪ 2015 ዓ.ም

ሰላም!
ኣብ ወሽጢ ዓድን ወፃእን እትነብር መላእ ህዝብናን ሰራዊትናን ብሓፈሻ፣ርሑስ በዓል ልደት ክኾነልና ይምነ።
28 ታሕሳስ 2015 ዓ.ም
የትግራይ የክርስትና እምነት ሃይማኖት አባቶች ለመላው የክርስትና እምነት ተከታዮች ለገና በዓል፣ የእንኳን አደረሳችሁ መልካም ምኞታቸውን አስተላለፉ።
የሃይማኖት አባቶቹ፣በአገር ውስጥ እና በውጭ ለሚገኙ ለመላው የትግራይ እና የኢትዮጵያ የክርስትና እምነት ተከታዮች፣ ለጌታችን መደሃኒታችን የኢየሱስ ክርስቶስ የልደት በዓል እንኳን አደረሳችሁ ብለዋል።
የገናን በዓል ስናከብር ለተቸገሩ ወገኖች በማገዝ እና በማሰብ ሊሆን ይገባል ያሉት የሃይማኖት አባቶቹ፣ በተለይ ደግሞ ከቀያቸው የተፈናቀሉ ወገኖቻችን ልናግዛቸው ይገባል ሲሉ መልእክታቸውን አስተላልፈዋል።
#ድወት
ታሕሳስ 28/2015 ዓ.ም

ንመላእ ሰዓብቲ እምነት ክርስትና ፣እንኳዕ ንበዓል ልደት ጎይታና መድሓኒትና እየሱስ ክርስቶስ ኣብፀሐኩም ኣብፀሐና ኢሎም ኣቦታት ሃይማኖት ክርስትና ትግራይ።
ንበዓል ልደት መልእኽቲ ዘሕለፉ ኣቦታት ሃይማኖት ትግራይ፣ ኣብ ዉሽጥ ዓድን ወፃእን ዘሎ መላእ ህዝቢ ትግራይን ኢትዮዽያን ሰዓብቲ እምነት ክርስትና ፣እንኳዕ ንበዓል ልደት ጎይታና መድሓኒትና እየሱስ ክርስቶስ ኣብፀሐኩም ኣብፀሐና ኢሎም።
በዓል ልደት እንትነኽብር ዘለዎ ንዘይብሉ ብምክፋል ተሓጋጊዝና ክነብዕሎ ይግባእ ዝበሉ እቶም ኣቦታት ሃይማኖት፣ብፍላይ ድማ ካብ መረበቶም ተመዛቢሎም ዘለዉ ወገናትና ክንዝክሮም ኣለና ክብሉ መልእኽቲ፤ ኣመሓላሊፎም፤ ኢሉ ድወት።
28 ታሕሳስ 2015 ዓ.ም

ሰሙናዊ መልእኽቲ ቢሮ ርክብ ህዝብን መንግስትን ትግራይ
ቅልጡፍ ስነ ልቦናዊ ሕውየት ህዝብና ንምርግጋፅ ምትሕግጋዝና ክነበርኽ ይግባእ!!
ቅድሚ ኩሉን ልዕሊ ኩሉን ኣብ ውሽጥን ኣብ ደገን ዘለኻ ህዝብና፣ መዘና ኣልቦ ጅግና ሰራውትናን መላእ ተኸተልቲ እምነት ክርስትናን እንኳዕ ንብርሃነ ልደቱ ብሰላም ኣብፀሓኩም።
እዚ በዓል እንትነኽበር ካብ መረቤቶም ተፈናቒሎም ከቢድ ናብራ ከሕልፉ ዝተገደዱ ወገናትና ብምሕጋዝን ብምድጋፍን ክኸውን ኣለዎ።
ሰላምን ፀጥታን ከባቢና ብዝተወደበ መንገዲ ምሕላው እውን ንፅባሕ ክብሃል ዘይግባእ ውራይ እዩ።
ህዝቢ ትግራይ ሕገ መንግስታዊ መሰላቱን ነፃነቱን ስለዝሓተተ ጥራሕ ኣብ ልዕሊኡ ማእለያ ዘይብሉ ግፍዕን በደልን ክበፅሖ ተገይሩ እዩ።
ሕዚ እውን ሰራዊት ኤርትራን ዕጡቓት ኣምሓራን ካብ መሬት ትግራይ ስለዘይወፅኡ ዝተመዛበለ ህዝብና ናብ መረቤቱ ክምለስ ኣይክኣለን፤ ኣብ ልዕሊ ህዝብና ዝፍፀሙ በደላት እውን ብመሰረቱ ጠጠው ኣይበሉን።
መንግስቲ ኢትዮጵያ እዞም ሓይልታት እዚኦም ካብ መሬት ትግራይ ክወፅኡ ብምግባር ኣብ ልዕሊ ህዝብና ዝበፅሕ ዘሎ ኩለመዳያዊ ወፅዓ ንከብቅዕ ሕገ መንግስታዊ ግቡኡ ክዋፃእ ይግባእ።
ክሳብ ሕዚ ኣብ ልዕሊ ህዝብናን መንግስትናን እናበፅሑ ዝመፅኡ በደላት ስነ ልቦናዊ ትሕዝቶ እውን ዘለዎም ምዃኖም ዝስሓት ኣይኮነን።
ስነ ልቦና ህዝብና ክጎድኡ ዝኽእሉ ግዳማውን ውሽጣውን ፈተናታትን ዕንቅፋታትን ብዝግባእ እናፈለና ብፅንዓት ክንምክቶምን ክንኣልዮምን ኢና።
ንስምምዕ ደው ምባል ተፃብኦ ስዒቡ ተረኺቡ ዘሎ ኣንፃራዊ ሰላምን ዕድላቱን ፀንቂቕና ብምጥቃም ውሽጥና ብቐፃልነት ንምፅራይን ሓድነትና ዝፈታተኑ ኣተሓሳስባታትን ተግባራትን ብሓላፍነት መንፈስ ንምእላይን ብወገን መንግስቲ ትግራይ ትኹረት ተዋሂብዎ እናተሰርሓሉ እዩ።
ኣብዚ ከይዲ ተሳትፎ ህዝብን ውዳበታት ሓፋሽን ኣገዳስን ጠቓምን ስለዝኾነ ኩሉ ህዝብና ብውልቀን ብውዳበን ክረባረብ ይግባእ።
ብዝተፈላለዩ መልክዓት ሰላምና ክዘርጉን ተስፋ ህዝብና ከፀልምቱን ኮነ ኢሎም ዝንቀሳቐሱ ኣካላት ክንእርሞምን ናብ ቅኑዕ መንገዲ ክንመልሶምን ኣለና።
ህዝብና ኣብ ዝሓለፉ ዓመታት ዝበፅሖ ስነ-ልቦናዊ ማህሰይቲ ንምቅላልን ንምፍታሕን ኩሉ ትግራዋይ እጃሙ ክዋፃእ ይግባእ።
ሕድሕድ ትግራዋይ ዓቕሙ ክንዲ ዝፈቐዶ ባዕሉ ንባዕሉ ክተሓጋገዝን ክደጋገፍን ብምግባር ኣብ ልዕሊ ህዝብና ዝበፅሐ ኩለመዳያዊ ማህሰይትን በሰልኡን ንምሕካም ከምዝረባረብ እምነት መንግስቲ ትግራይ ልዑል እዩ።
ክብርታት ህዝብና ዓቂብና ፀገማትና ንምቅላልን ኣብ ልዕሊ ህዝብና ዝተፈላለየ ጉዳኣት ንምብፃሕ ዝንቀሳቐሱ ኣካላት እናተኸታተልና ክነቃልዕን እውን ይግባእ።
ዋሕስ ህላወና ሓፂናዊ ሓድነትና!!
ትግራይ ትስዕር!
ቢሮ ርክብ ህዝብን መንግስትን ትግራይ
28 ታሕሳስ 2015 ዓ.ም
መቐለ

መንግስቲ ትግራይ ንዕዉትነት መስርሕ ስምምዕ ሰላም ወግሐ-ፀብሐ እናሰርሐን፣ነቶም ዝረኣዩ ዘለዉ ውሱናት ለውጥታት እውን እናተባበዐ እዩ።
እንተኾነ ግና ሰራዊት ውልቀ መላኺ ኢሰያስ ኣፍወርቅን ዕጡቓት ኣምሓራን ኣብ ልዕሊ ህዝቢ ትግራይ ዘብፅሕዎ ዘለዉ ግፍዕታት ይቕፅል ብምህላዉ፣ ሓላፍነት ዝምልከቶም ኣካላት ቅልጡፍ ፍታሕ ከምዝጠልብ እናገለፀ መፂኡን ኣሎን።
ይኹንምበር "ሰራዊት ኤርትራ ድሕሪ እቲ ዝተበፅሐ ስምምዕ ሰላም እውን ንፁሃን ተጋሩ ይጭፍጭፍ ኣሎ።
" ዋና ዳይሬክተር ውድብ ጥዕና ዓለም ዶ/ር ቴድሮስ ኣድሓኖም።
ሰራዊት ኤርትራ ጅምላዊ ቅትለት ይፍፁሙ እዮም ዘለው ዝበሉ ዶ/ር ቴድሮስ ኣድሓኖም ፣ ናይ ዓለም ማሕበረሰብ ካብ ትግራይ ብህፁፅ ንክወፁ ክገብር ኣለዎ ክብሉ እውን ፀዊዖም።
ኣባል ጉጅለ ተዛተይቲ ሰላም መንግስቲ ትግራይ ኣምባሳደር ወንድሙ ኣሳምነው ብወገኖም ምስ ድወት ኣብ ዝነበሮም ፃንሒት፣መንግስቲ ኢትዮጵያ ብመሰረት ስምምዕ ሰላም ፕሪቶርያን ናይሮብን፣ሰራዊት ውልቀ መላኺ ኢሳያስን ዕጡቓት ኣምሓራን ካብ መሬት ትግራይ ክወፁ ሓላፍነቱ ክፍፅም ይግባእ ከምዝበሉ ይዝከር።
27 ታሕሳስ 2015 ዓ.ም
መቐለ

ኣብ ልዕሊ ህዝቢ ትግራይ ዝተወለዐ ኲናት ስዒቡ፣ ንሰብኣዊ ቅልውላው ሓዊሱ፣ ኣብ ትግራይ ከቢድ ፀገም ከምዝበፅሐ ዓለምለኸ ማሕበር ቀይሕ መስቀል ይገልፅ።
ከም ውፅኢቱ ድማ ሆስፒታላት ዓንየን እየን፤ ንሓካይም ሓዊሱ ሕሱም ጥምየት ኣብ ትግራይ በፂሑ ይርከብ ኢሉ ዓለምለኸ ማሕበር ቀይሕ መስቀል ኣብ ዕላዊ ትዊተር ገፁ።
ብዘይካዚ ፀገም ቀረብ ዝስተ ማይን መብራህትን ከምኡ እውን ስእነት መድሓኒት ኣብ ትግራይ ኣጋጢሞም እዮም ዝበለ እቲ ማሕበር፣ ብምዃኑ ነቶም ኣብ ትግራይ ኣጋጢሞም ዘለዉ ከበድቲ ፀገማት መፍትሒ ዝኾኑ ረዘንቲ ምንቅስቓሳት ከምዝጠልብ ዓለምለኸ ማሕበር ቀይሕ መስቀል ኣገንዚቡ።
26 ታሕሳስ 2015 ዓ.ም

ቅዋም ዓለምለኸ ጥምረት ማሕበራት ዲያስፖራ ትግራይ፣ኣብ መስርሕ ሰላም መንግስታት ትግራይን ኢትዮጵያን
25 ታሕሳስ 2015 ዓ.ም

ኣብ ከተማ መቐለ ኣብ ዝርከቡ ማእኸላት መሸጣ ኢትዮ-ቴሌኮም፣ ተገልገልቲ ሲም ካርዲ ንምርካብ ብመስርዕን ብበዝሕን ምርኣይ ዝተለመደ ኮይኑ ኣሎ።
ኣብ ጥቓ ጎደና ዘስላሴ ወይ ቤተመንግስቲ ሃፀይ ዮሃንስ ኣብ ዝርከብ ኢትዮ-ቴሌኮም፣ ሲም ካርዲ ዝጠፍኦም ንምውፃእ፣ ዝተዓፀዎም ንምኽፋት ከምኡ እውን ሓድሽ ሲም ንምውፃእ ብርክት ዝበሉ ተገልገልቲ መስርዕ ሒዞም ይረኣዩ ኣለዉ።
እሞኸ እዚ ፀገም ንምፍታሕ እንታይ ይግበር ኣሎ?
ሰራሕተኛታት እቲ ኢትዮ-ቴሌኮም፣ንሰንበት ሓዊሱ ክሳብ ሰዓት ሽዱሽተ ለይቲ ይሰርሑ ከምዘለዉ እዩ ሓበሬታታት ኣመልኪቶም ዘለዉ።
ይኹንምበር ክሳብ ሎሚ ሰሉስ 25 ታሕሳስ 2015 ዓ.ም ነዋሕቲ ሰልፍታትን በዝሒ ሰብን ኣይዛረየን ዘሎ።
ከተማ መቐለ 19 ታሕሳስ 2015 ዓ.ም ግልጋሎት ኢትዮ-ቴሌኮም ምጅማሩ ይዝከር።
25 ታሕሳስ 2015 ዓ.ም
መቐለ

"ማሕበራዊ ቅልውላው ህዝቢ ትግራይ ካብዚ ንዓቐብ ክቕፅል ኣይግባእን፤
ንዝሓለፈ ክልተ ዓመት ዝፀንሐን ዝቕፅል ዘሎን ስቓይ ህዝቢ ምእንታን ክፍታሕ ወረርቲ ሓይልታት ኤርትራን ዕጡቓት ኣምሓራን ብቕልጡፍ ካብ መሬት ትግራይ ክወፁ ይግባእ፤
መስርሕ ተሓታትነት ክነግስ ዓለምለኸ ሰብሞያ ኣትዮም ከፃርዩ ንፅውዕ "
ዓለምለኸ ማሕበረሰብ ምሁራትን ሰብ ሞያን ትግራይ

"... ሰላም ብምድጋፍ ተመዛበልቲ ናብ መረበቶም ንምምላስ ምስራሕ፣ ሰላም ክዓስል ምግባርን ንሰላም ዝዘርጉ ገበነኛታት ምእላይን ይሕግዝ..."
ኣይተ ጌታቸው ረዳ

ንስምምዕ ሰላም ስዒቡ ዝርኣዩ ዘለዉ ምንቅስቓሳት ዝተባብዑ ዋላ እንተኾኑ ገና ከምዝተርፎ ተሓቢሩ
ኣብ መንጎ መንግስታት ትግራይን ኢትዮጵያን ዝተበፅሐ ስምምዕ ሰላም ዘርእዮ ዘሎ ምዕባለ ዝተባባዕ እኳ እንተኾነ ዝተርፉዎ ፃዕርታት ከምዘለዉ ቆንስላ ካናዳ ኣብ ኢትዮጵያ ገሊፁ።
ንስምምዕ ሰላም ስዒቡ ነቲ ምንቅስቓስ ዝቆፃፀር፣ዝከታተልን ዘረጋግፅን ኮሚቴ ምጥያሽ ሓዊሱ፣ ዘርእዮ ዘሎ ምዕባለ ብማሕበረሰብ ዓለም ይተባባዕ ከምዘሎ ዝሓበረ እቲ ቆንስላ፣ እንተኾነ ግና ቀፃልነት ዘለዎ ሰላም ንምርግጋፅ ልዕሊ እቲ ሕዚ በፂሑዎ ዘሎ ብርኪ፣ ምዕባለ ንከርኢ ኣገደስቲ ፃዕርታት መንግስታት ትግራይን ኢትዮጵያን ዝጠልብ እዩ ኢሉ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን
24 ታሕሳስ 2015 ዓ.ም
መቐለ

ካብ ኣዲስ ኣበባ ናብ ሽረ፣ ግልጋሎት መጓዓዝያ ኣየር ጀሚሩ
ንስምምዕ ሰላም ስዒቡ ካብ ዝተጀመሩ ውሱናት ምንቅስቓሳት ሓደ፣ ተቛሪፁ ዝነበረ ግልጋሎት መጓዓዝያ ኣየር ካብ ኣዲስ ኣበባ ናብ ሽረ፣ ሎሚ 24 ታሕሳስ 2015 ዓ.ም ጀሚሩ።
እቲ ሎሚ ዝጀመረ ጉዕዞ ኣየር ካብ ኣዲስ ኣበባ ናብ ሽረ፣ንስምምዕ ሰላም ስዒቡ ምጅማሩ ታሕጓስ ፈጢሩልና ዝበሉ፣ እቶም ድሕሪ ክልተ ዓመትን ልዕሊኡን ካብ ቤተሰቦም ተፈላልዮም ዝነበሩ ተጉዓዝቲ፣ ሰላም መሰረት ኩሉ ብምዃኑ ድማ ነቲ ተፈጢሩ ዘሎ ሰላም ቀፃልነት ንክህልዎ ኩሉ እጃሙ ከበርክት ብምሕባር፣ ሕዚ ብዝረኸብናዮ ግልጋሎት ባህ ኢሉና ኢሎም።
መጓዓዝያ ኣየር ኣዲስ ኣበባ - መቐለ፣ ኣብ ዝሓለፈ ሰሙን ከምዝጀመረ ይዝከር።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን
24 ታሕሳስ 2015 ዓ.ም
መቐለ

ኣብ መላእ ዓለም ንእትርከቡ ዳያስፖራ ትግራይ፣ ቢሮ ርክብ ህዝብን መንግስትን ትግራይ እንኳዕ ንሓድሽ ዓመት 2023 ኣ.ፈ ኣብፀሓኩም ይብል።
ዳያስፖራ ትግራይ፣ ኣብ ዝተፈላለዩ ኩርናዓት ዓለም ኮይንኩም፣ ፈተንቲ ፀገማት ብምብዳህ ድምፂ ህዝብኹም ብምዃን ንእትገብርዎ ዘለኹም ዘይተሓለለ ቃልሲ ቢሮ ርክብ ህዝብን መንግስትን ዝለዓለ ክብርን ናእዳን ኣለዎ።
ሕዚ እውን ኣምባሳደራት ትግራይ ብምዃን ነቲ እተካይድዎ ዘለኹም ቃልስኹም ብምሕያል ናብ ዝለዓለ ብራኸ ከም እተደይብዎ፣ ጥርጥር ከምዘይብሉ ቢሮ ርክብ ህዝብን መንግስትን እንትገልፅ፣ ደጊሙ ሰናይ ሓድሽ ዓመት ክኾነልኩም ይምነ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን
22 ታሕሳስ 2015 ዓ.ም
መቐለ

ባንኪ ወጋገን ግልጋሎት ከምዝጅምር ኣፍሊጡ 
ባንኪ ወጋገን "ዲስትሪክት" መቐለ፣ ን18 ኣዋርሕ ተቛሪፁ ዝነበረ ግልጋሎት፣ ብዘይካ ATM ካብ 24 ታሕሳስ 2015 ዓ.ም ከም ዝጅምር ኣፍሊጡ።
ዳይሬክተር ባንኪ ወጋገን "ዲስትሪክት" መቐለ ኣይተ ሃፍቶም ገ/እግዚኣብሄር ምስ ቴሌቪዥን ትግራይ ኣብ ዝነበሮም ፃንሒት፣ ባንኪ ወጋገን "ዲስትሪክት" መቐለ ካብ ሰኑይ 24 ታሕሳስ 2015 ዓ.ም ጀሚሩ ግልጋሎት ከምዝህብ ገሊፆም።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን
22 ታሕሳስ 2015 ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ከይዲ መስርሕ ሰላም ብምሕያል ፀገማትና ንምቅላል ንረባረብ!!
ህዝብን መንግስትን ትግራይ እናካየድዎ ብዝመፅኡ ኩለ-መዳያዊ ቃልሲ ዝተግሃደ ስምምዕ ደው ምባል ተፃብኦ ተስፋ ዝህቡ ተግባራት ክርኣዩ ጀሚሮም ኣለዉ።
ሕዚ እውን ሕቶታትን ጠለባትን ህዝቢ ትግራይ ሙሉእ ብሙሉእ ንክምለሱ ዘይተሓለለ ቃልሲ ምክያድ ሕሉው ኮይኑ፣ ክሳብ ሕዚ ብዝተገብረ ፃዕሪ ግልጋሎት ኤሌክትሪክ፣ ሞባይልን ስልክን ከምኡ ድማ ናብ ከተማ መቐለ በራረ ኣየርን ተጀሚሮም ኣለዉ።
ህዝብና ዝተማልአን ዓንቀፍቀፍ ዘይብሉን ሰብኣዊ ሓገዝ ክረክብ፤ ብጥምየትን ሕማምን ዝሳቐ ዘሎ ህዝብና ካብ ፀገማቱ ንክናገፍን ቀትርን ለይትን እናተሰርሓሉ እዩ።
ዝተጀመሩ ምዕባለታት ናብ ዝሓሸ ብርኪ ንክሰግሩ፣ ክሳብ ሕዚ ዘይተጀመሩ ዕማማት ከዓ ቀልጢፎም ንክጅመሩ ሰላማዊ ቃልስና ክነሐይል ይግባእ።
ኣብዚ ከይዲ መስርሕ ሰላም ንምትዕንቓፍ ዝንቀሳቐሱ ኣካላት ብፅንዓት ምቅላስ እውን ንፅባሕ ዝብሃል ውራይ ኣይክኸውንን።
መንግስቲ ኢትዮጵያ ብወገኑ ሰራዊት ኤርትራን ዕጡቓት ኣምሓራን ካብ መሬት ትግራይ ጠቕሊሎም ክወፅኡን ኣብ ልዕሊ ህዝቢ ትግራይ ዘብፅሕዎ ዘለዉ ግፍዕን በደልን ጠጠው ከብሉን ክገብር ይግባእ።
ኣብ ገጠርን ከተማን ዘሎ ህዝብና ውሽጣዊ ዓቕምታቱ ፀንቂቑ ብምጥቃም ፀገማቱ ንምቅላል ትኹረት ሂቡ ክረባረብ ኣለዎ።
ፀጥታ ካባቢኡ ውሑስ ንምግባር ዝተጀመሩ ስራሕቲ እውን ተጠናኺሮም ክቕፅሉ ይግባእ።
ብምክልኻል ኣቢልና ጉድኣቶም ክንንክዮም እንኽእል ዝተፈላለዩ ሕማማት ናይ ምክልኻል ስራሕትና እውን ክንዝንግዖ የብልናን።
ሕማማት ዓሶ፣ ኮሮናን ኤች.ኣይ.ቪ ኤድስን ምክልኻልን ፅሬት ከባቢና ምሕላውን ፍፁም ሸለል ክንብሎ ዘይግባእ ውራይና እዩ።
ብሰንኪ ስእነት ደም ዝሓልፍ ዘሎ ህይወት ዕሸላት፣ ኣዴታት፣ ሕዱር ሕማም ዘለዎም ወገናትን ሰብ ፀጋ ዕድመን ንምድሓን በቢከባቢና ደም ናይ ምልጋስ ተግባራት ብምፍፃም ወገናትና ንምትራፍ ንረባረብ።
ኣብ ኣሜሪካ፣ ኣውሮፓ፣ ማእኸላይ ምብራቕን ካልኦት ከባቢታት ዓለምን ዝርከብ ዲያስፖራ ትግራይና ክሳብ ሕዚ እናፈፀሞ ዝመፅአ ቅያ ብምሕያል ኩለመዳያዊ ቃልሱ ከጠናኽር ትፅቢት ይግበር።
ድምፂ ህዝቡ ብምዃን እናካየዶ ዘሎ ዲፕሎማሲያዊ ምንቅስቓስ ክብ ከምዘብልን ዝተፀገሙ ወገናቱ ንምሕጋዝ እናርኣዮ ዝመፅአ ውፍይነት ከምዝቕፅለሉን እውን እምነት ህዝብን መንግስትን ትግራይ ልዑል እዩ።
ዋሕስ ህላወና ሓፂናዊ ሓድነትና!!
ትግራይ ትስዕር!
ቢሮ ርክብ ህዝብን መንግስትን ትግራይ
21 ታሕሳስ 2015 ዓ.ም
መቐለ

ገለ ከባብታት መቐለ ግልጋሎት ቴለኮም ረኺቡ
ሎሚ መዓልቲ ሮቡዕ 19 ታሕሳስ 2015 ዓ.ም ድሕሪ ቀትሪ፣ ገለ ከባብታት መቐለ ግልጋሎት ቴለኮም ከምዝረኸቡ ስልኪ እናደወሉ ዝረኸብናዮም ዝተፈላለዩ ነበርቲ ከተማ መቐለ ገሊፆም።
መንእሰይ ሟሾ በሪሁ ነባሪ ከተማ መቐለ እዩ።
ኣብ ከባቢ ንግዲ ባንኪ ኣግኣዚ ኢና ረኺብናዮ።
ንሱ ንኽልተ ዓመታት ዝኣክል ምስ ስድርኡ ተፈላልዩ ከምዝነበረ ብምሕባር ሎሚ መዓልቲ ምስ ቤተሰቡ ብምርኻቡ ታሕጓሱ ከም ዝፈጠረሉ ገሊፁ።
ብተመሳሳሊ ኣብቲ ከባቢ ስልኪ እናደወለት ዝረኸብናያ ወ/ሮ አዝመራ ሃይሉ ብወገና፣ ምስ ቤተሰባ ንዓመታት ተፈላልያ ድሕሪ ምፅናሕ ሎሚ ሮቡዕ ከምዝተራኸበትን ባህ ከምዝበላን ሓቢራ።
እቶም ነበርቲ እዚ ስልኪ ናይ ምጅማር ኩነታት፣ እቲ ኣብ መንጎ መንግስታት ፌደራልን ትግራይን ዝተፈረመ ስምምዕ ሰላም፣ ፍረ እናምፀአ ምዃኑ ጭቡጥን ምትእምማን እናተሃነፀ ምዃኑ መርኣያ እዩ ቀፃልነት ክህልዎ ይግባእ እውን ኢሎም።
እንተኾነ ከም ባንኪ፣መንገዲ፣ዝተፈላለዩ ሸቀጣትን ዝመሳሰሉን ብቕልጡፍ ክጅመሩ ይግባእ ክብሉ እቶም ነበርቲ ወሲኾም ይገልፁ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
19 ታሕሳስ 2015 ዓ.ም
መቐለ

"ሕዚ ከምዝተፈጠርኩ እዩ ተሰሚዑኒ " ይብል ብመንገዲ ኣየር ኢትዮጵያ ድሕሪ ክልተ ዓመት ትግራይ ዝመፀ መንእሰይ።
ድሕሪ ክልተ ዓመት ስድርኡ ንምሕታት መቐለ ዝኣተወ መንእሰይ ዮናስ የዉሃንስ፣ካብ ስድራ ተፈልዩ ዘሕለፎ ሂወት ኣዝዩ መሻቐሊ ከምዝነበረ ንድወት ገሊፁ እዩ።
እቲ መንእሰይ፣ ሰላም ኮይኑ ናብ ትግራይ መፅዩ ስድርኡ ክረክብ ምዃኑ ክሓስብ ከሎ ሕዚ ከምዝተፈጠረ ይዛረብ።
ክልተ ደቃን ጉዕዘኣን ኣንጠልጢላ ዝረኸብናያ ወ/ሮ ካሕሱ ሃይሉ ብግደኣ ፣ታሕጓስ ከምተሰመዓ ምግላፃ፤ ክልተ ዓመታት ካብ ስድረኦም ተፈልዮም ዝፀንሑ፣ሰብኣይን ሰበይትን፣ኣቦን ኣዶን፣ብሓፈሻ ተፈላልዮም ዝፀንሑ ስድራ ዝተራኸብሉ ኩነት እዩ -ሎሚ ሮቡዕ ቀትሪ 19 ታሕሳስ 2015 ዓ.ም።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
19 ታሕሳስ 2015 ዓ.ም
መቐለ

መንገዲ ኣየር ኢትዮጵያ ካብ 19 ታሕሳስ 2015 ዓ.ም ጀሚሩ ናብ መቐለ ስሩዕ በረራ ከምዝጅምር ኣፍሊጡ።
ካብ ኣዲስ ኣበባ-መቐለ ተቋሪፁ ዝነበረ መጓዓዝያ ኣየር ካብ 19 ታሕሳስ 2015 ዓ.ም ከምዝጅምር፣ ዋና ፈፃሚ ስራሕ መንገዲ ኣየር ኢትዮጵያ ኣይተ መስፍን ጣሰው ገሊፆም ክብል መርበብ ሓበሬታ መንገዲ ኣየር ኢትዮጵያ ዕላዊ ገይሩ።
ኣብ መንጐ መንግስቲ ትግራይን ኢትዮጵያን ዝተበፅሐ ስምምዕ ሰላም መሰረት ብምግባር እውን ሰራሕተኛታት ኣቬየሽን ናብ መቐለ ከምዝመፁን ዓለምለኸ መዕርፎ ነፈርቲ ኣሉላ ኣባነጋ ንበረራ ድልዊ ምዃኑ ከምዘረጋገፁ ወሲኾም ሓቢሮም ኣለዉ።
እቲ 19 ታሕሳስ 2015 ዝጅመር በረራ ኣብ መዓልቲ ሓደ ግዘ ኾይኑ ድልየት ዓማዊል መሰረት ተገይሩ ቑፅሪ በራር ክውስኽ ከምዝኽእል ዝገለፁ እቶም ዋና ፈፃሚ ሰራሕ፣ካብ ተጓዓዝቲ ብተወሳኺ ሸቐጣት እውን ብመንገዲ ኣየር ኢትዮጵያ ከምዝጓዓዓዝ እዚ ድማ እቲ ዘሎ ፀገም ከቃልል ከምዝኽእል ኣብቲ መግለፂ ተሓቢሩ።
ትማሊ ናብ መቐለ ዝመፀ ጉጅለ ልኡኽ መንግስቲ ኢትዮጵያ ምጅማር መንገዲ ኣየር ሓዊሱ ካልኦት ብርክት ዝበሉ ብምኽንያት እቲ ቅሉዕ ወራር ተቋሪፆም ዝፀንሑ ወሃብቲ መሰረታዊ ኣገልግሎታት ንምኽፋት ምንቅስቓስ ምጅማሩ ምግላፆም ይዝከር።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
18 ታሕሳስ 2015 ዓ.ም
መቐለ

ዘተ ልኡኻት መንግስቲ ፌደራልን ሰብ ስልጣን መንግስቲ ትግራይን ብምስሊ፦

ብኣፈ ጉባኤ ቤት ምኽሪ ተወከልቲ ህዝቢ ኢትዮጵያ ኣይተ ታገሰ ጫፎን ኣምባሳደር ሬድዋን ሑሴንን ዝተመርሐ ጉጅለ ልኡኽ ሎሚ ናብ ትግራይ መቐለ ኣትዮም ኣለዉ።
እቲ ጉጅለ ልኡኽ ናብ መቐለ ምምፅኡ ከይዲ ተግባራውነት ስምምዕ ሰላም ንምርኣይን ኣብቲ ስምምዕ ሰላም ዝተኻተቱ ዋና ዋና ጉዳያት ብዝተተለመ መሰረት ንክፍፀሙን ዘኽእል ምዃኑ ድማ ተሓቢሩ ኣሎ።
እቲ ጉጅለ ልኡኽ ድሕሪ ክልተ ዓመታት ናብ መቐለ ዝተጓዓዘ ፈላማይ ልኡኽ እንትኸውን እቲ ስምምዕ ሰላም ኣብ ፅቡቕ ኩነታት ከምዘሎ መርአያ ከምዝኾነ እውን ገሊፁ ኣሎ።
ኣብቶም ጉጅለ ልኡኽ ኣባላት ኮሙሽን ብሄራዊ ምኽክር ከምዝርከብዎም ድማ ተመልኪቱ ኣሎ።
እቲ ጉጅለ ልኡኽ ኣብ መዕርፎ ነፈርቲ ኣሉላ ኣባነጋ እንትበፅሕ ብላዕለዎት ኣመራርሓ መንግስቲ ትግራይ መራሕቲ ሃይማኖትን ካልኦት ኣካላትን ኣቀባብላ ከምዝተገበረሉ ድወት ፀብፂቡ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
17 ታሕሳስ 2015 ዓ.ም
መቐለ

ውሽጣዊ ጥንካረታትና ዓቂብና- ኩለ-መዳያዊ ቃልስና ነጠናኽር!
ኣብ ውሽጥን ኣብ ዝተፈላለዩ ክፍላተ-ዓለምናን ዘሎ ህዝቢ ትግራይ፣ ኣብቶም ዝሓለፉ ናይ መኸተ ዓመታት ሓድነቱ ኣስጢሙን ከም ኣርቃይ ረቢቡን፣ ብፅንዓት ተቓሊሱ መስተንክራዊ ጅግንነቱ ኣመስኪሩ፣ ኩለ-መዳያዊ ዓወታት ኣመዝጊቡ እዩ።
ውፅኢት ቃልሱን ሞሳ መስዋእቱን ከዓ ምስ መንግስቲ ኢ/ያ ስምምዕ ደው ምባል ተፃብኦ ክገብር ክኢሉ እዩ።
እቲ ስምምዕ ብምሉእነት ተግባራዊ ንምግባር ድማ ይረባረብ ኣሎ።
ኣብዙ እዋን እዙይ፣ ህዝብን መንግስትን ትግራይ፣ ኣዝዩ ኣብ ዝተሓላለኸን ልዑል ጥንቃቐ ዝሓትትን ናይ ቃልሲ ምዕራፍ ኮይኖም ህልውንኦም ውሑስ ንምግባርን ባህግታቶም ናብ ነገራዊ ሓይሊ ንምቅያርን ቀትርን ለይትን ይረባረቡ ኣለው።
ብምዃኑ እዙይ ኣቲናዮ ዘለና ብዓይነቱ ፍሉይ ዝኾነ ምዕራፍ፣ ልዑል ተፃዋራይነት፣ ፅንዓትን መትከላዊ ሓድነትን ዝጠልብ ምዃኑ፣ ሕድሕድ ወዲ ትግራይ ብግቡእ ተረዲኡ እጃሙ ከወፊ ይግባእ።
ብሓፈሻ ኣብ ውሽጥን ዝተፈላለዩ ወፃኢ ሃገራትን ዘሎ ዲያስፖራ ትግራይ ሓድነቱ ዝዘርጉ ጉጉያት ኣርኣያታትን ተግባራትን ኣለልዩ፣ ብውልቀን ብውዳበን ክቃለሶ ይግባእ።
ብፍላይ ኣካል ህዝቢ ዝኾኑ ስቪል ማሕበራት ትግራይ፣ ኣብ ዝሓለፉ ናይ መኸተ ዓመታት ዘካየድዎ ቃልስን ዘመዝገብዎ ውፅኢትን ዓቂቦም፣ ሎሚ ድማ ስምምዕ ሰላም ተግባራዊ ኣብ ምግባር፣ ከምኡ እውን ኩለ-መዳያዊ ንጥፈት ህዝብን መንግስትን ትግራይ ኣብ ምሕጋዝን፣ ፀገማት ኣብ ምፍታሕን ዕዙዝ እወንታዊ ተራ ናይ ምፅዋት ታሪኻዊ ሓላፍነት ከምዘለዎም ብግቡእ ተረዲኦም ከምዝረባረቡ ኣየጠራጥርን።
ብሓፂሩ ሎሚ እውን፣ ህዝብን መንግስትትን ትግራይ ኣብ ታሪኽ ደቂ ሰባት እቲ ዝነውሐ ዝበሃል ክባን ዕፅዋን ተፃዊሮም፣ ኩለ-መዳያዊ ቅልውላው ንምፍታሕ ዘይተሓለለ ፃዕሪ የካይዱ ኣለው።
ብፍላይ ዋሕስ ሃልዋትናን ድሕንነትናን ብዋናነት ኣብ ውሽጣዊ ዓቕምና ዝምርኮዝ ምዃኑ ኣሚኖም፣ ኣብ ዝሓለፈ ዓመት ሰፋሕቲ ምንቅስቓስ እናተገበሩ መፂኦም እዮም።
ብፍላይ ስራሕቲ መስኖን ከተማ ሕርሻን ብምድንፋዕ ተስፋ ዝህቡ ተግባራት እናተኻየዱ መፂኦም እዮም።
ስለዙይ ስምምዕ ሰላም ንምዕዋት ኩለ-መዳያዊ ቃልስና ኣጠናኺርና፣ ሎሚ እውን ከም ዓሚ፣ ስራሕቲ መስኖን ከተማ ሕርሻን ብዝበለፀ ብምስላጥ ፀገማትና ንምቅላል ብወነን ህልኽን ክንሰርሕ ይግባእ።
በዚ ኣጋጣሚ፣ ውልቀ ሰባት፣ ዝተፈላለዩ ስቪል ማሕበራትን ትካላትን፣ ኣብዚ መዳይ እትገብርዎ ዘለኹም ምንቅስቓስ፣ መንግስቲ ትግራይ ዘለዎ ናእዳ እንትገልፅ፣ ርብርብኩም ኣደንፊዕኹም ከምእትቕፅልሉ ብምትእምማን እዩ።
ብድማር ኣብዚ ምዕራፍ እዙይ ገጢሙና ዘሎ ኩለ-መዳያዊ ዓፀቦን ፈተናን በዲህና ብዓወት መሰስ ንምባልን ውሽጣዊ ዓቕምና ፀንቂቕና ንምጥቃምን፣ ወሳናይ ጉዳይ ሓድነትና ኣጠናኺርና ንቅድሚት ምምራሽ ምዃኑ ኣሚንና ከይሰልከና ብዘይ ዕረፍቲ ቀትርን ለይትን ከምእንሰርሕ መንግስቲ ትግራይ ይተኣማመን እዩ።
ዋሕስ ህላወና ሓፂናዊ ሓድነትና!
ትግራይ ትስዕር!
ቢሮ ርክብ ህዝብን መንግስትን ትግራይ
14 ታሕሳስ/2015 ዓ/ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ሰላማዊ ቃልስና ነጠናኽር!
ኣብ ውሽጥን ኣብ ዝተፈላለዩ ክፋላት ዓለም ዝርከብ ህዝብና ኣብቶም ዝሓለፉ ናይ መኸተ ዓመታት ሓድነቱ ኣስጢሙ ኩለ መዳያዊ ቃልሲ ብምክያዱ ተኣምር እናሰርሐ መፂኡ እዩ።
መእንተ ዘላቒ ህልውንኡ ብፅንዓት እናተቓለሰ ዝመፅአ ህዝብና ሕዚ እውን ሕቶታቱ ብሰላማዊ መንገዲ ንምምላስ ናብ ዘኽእሎ ፍልይ ዝበለ ናይ ቃልሲ ኣንፈት እናተሰጋገረ ይርከብ።
ህልውንኡ ብብረታዊ ቃልሲ ጥራሕ ከውሕስ ካብ ዝተገደደሉ ምዕራፍ ዕላምኡን ጠለባቱን ብሰላማዊ መንገዲ ንምርግጋፅ ናብ ዘኽእሎ መስርሕ ሰላም ይኣቱ ኣሎ።
ህዝብን መንግስትን ትግራይ ኣብዚ ኣዝዩ ዝተሓላለኸን ልዑል ብልሒ ዝሓትትን ናይ ቃልሲ መድረኽ ክንበፅሕ ዝኽኣልና ሓድነትና ኣጠናኺርና ቀትርን ለይትን ብሓያል ፅንዓት ስለዝተቃለስና እዩ።
ፖለቲካዊ ኣፈላላያት ብሕገ መንግስትን ሕገ መንግስታዊ ስርዓትን ብሰላማዊ መንገዲ ዕልባት ክረኽቡ ብተደጋጋሚ እናልዓልናዮም ዝመፃእና ሕቶታት ኣወንታዊ መልሲ ብዘይምርካቦም ምኽንያት ንስለ ህልውናና ክንብል እናካየድናዮ ዝፀናሕና ብረታዊ ቃልሲ ናብዚ ሕዚ ንኣትዎ ዘለና ሰላማዊ መንገዲ ክንኣቱ ኣኽኢሉና እዩ።
ይኹን እምበር ሕዚ እውን ግን ሓያል ርብርብን ፅንዓትን ዝጠልብ ምዃኑ ክስሓት የብሉን።
ኣብዚ ፍሉይ ናይ ቃልሲ ምዕራፍ ክርከብ ዝኽእል ዕድል ፀንቂቕን ብምጥቃም ኩሎም ሕቶታትና ብሰላማዊ መንገዲ ክምለሱ ንምግባር ሕዚ እውን ዘይተሓለለ ፅንዓትን ሓድነትን ህዝቢ ትግራይ ልዕሊ ዝኾነ እዋን ኣገዳሲ እዩ።
እዚ ከምዘለዎ ኮይኑ ህዝብና ብሓፈሻ፣ ብፍላይ ድማ ኣብ ከተማ ዝነብር ህዝብና ሰላምን ፀጥታን ከባቢኡ ኣብ ምሕላው ዘይተሓለለ ፃዕሪ ክገብር ኣለዎ።
ሰላምን ድሕንነትን ህዝብና ብዘላቒነት ንምርግጋፅ ህዝብና ብፍላይ ድማ መናእሰይ ብውዳበን ብውልቀን ኩሉ ዓይነት ርብርብ ክገብሩ ይግባእ።
ማሕበረሰብ ንግዲ እውን ኣብዚ እዋን ህዝብኹም ኣትዩዎ ካብ ዘሎ ኩለ መዳያዊ ቅልውላው ንክወፅእ ኣብ ዝገብሮ ርብርብ ኣብ ጎኑ ኮይንኹም ግቡእ ሓገዝ ክትገብርሉ ይግባእ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ
08 ታሕሳስ 2015 ዓ.ም
መቐለ

ትካል ገባሪ ሰናይ ትምህርታዊ ስልጠና ንመናእሰይ /ኣይስ/ በደልን ዓፀቦን ህዝቢ ትግራይ ብዓውታ ንዘቃለሓ መራኸብቲ ሓፋሽ ትግራይ ሽልማት ክብሪ ኣበርኪቱ
ኣብቲ መድረኽ ዝተረኸቡ ሓላፊ ቢሮ ርክብ ህዝብን መንግስትን ትግራይ ኣይተ ረዳኢ ሓለፎም ከምዝበልዎ፣ ኣብቲ ፀልማት ጊዜ ህዝቢ ትግራይ ካብቲ ዝገጠሞ ዓፀቦን በደልን ንክወፅእ ሚድያታት፣ ኣመራርሓን ክኢላታት ሚድያን ተዋዲዶም ብምስርሖም ህዝቢ ትግራይ ናብቲ ሐዚ በፂሕዎ ዘሎ ብርኪ ንክበፅሕ ልዑል ግደ ተፃዊተንን ሕዚ እውን ነቲ ኣቲናዮ ዘለና ሓድሽ መድረኽ ዝምጥን ስራሕቲ ንምፍፃም ይረባረባ ኣለዋ፡፡「
ብምዃኑ ቐፃሊ ስራሕቲ ሚድያታት ትግራይ ህዝቢ ትግራይ ካብ ኣፈሙዝ ናብ ሰላማዊ መንገዲ ይኣትዉ ብምህላዎም፣ ህዝቢ ምስ ህዝቢ ዘቀራርብን ኹሎም እንገብሮም ስራሕቲ ብመንፅር ረብሓ ህዝቢ ትግራይ ብምርኣይ ክሰርሓ ይግባእ ዝበሉ እቶም ሓላፊ፣ ትካል ገባሪ ሰናይ ትምህርታዊ ስልጠና ንመናእሰይ /ኣይስ/ ንመራኸብቲ ሓፋሽ ዝገበሮ ክብሪ ሽልማት ድማ ኣመስጊኖም፡፡
ኣካያዲ ስራሕ ትምህርታዊ ስልጠና ንመናእሰይ /ኣይስ/፣ ኣይተ ብስራት መስፍን ብወገኖም፣ መራኸብቲ ሓፋሸ፣ ህዝቢ ትግራይ ዝገጠሞ በደልን ዓፀቦን ብዓውታ ኣብ ምቅላሕ ዝተፃወትዎን ሕዚ እውን ዝገብርዎ ዘለዉ ምንቅስቓስ ኣብ ማህደር ታሪኽ ህዝቢ ትግራይ ፍሉይ ቦታ ሒዙ ዝነብር እዩ ኢሎም።
ታሪኻውያን ፀላእቲ ህዝቢ ትግራይ ከም ህዝቢ ንምጥፋእ ሰፍ ዘይብል በደል ከምዝፈፀምሉ ዝሓበሩ እቶም ኣካያዲ ስራሕ፣ ዕላማ እቲ መድረኽ፣ መራኸብቲ ሓፋሽ ትግራይ ኣብ ቐፃሊ ሕውየት ትግራይ ዝግበር ኹለ መዳይ ምርብራብ ልዑል ግደ ክፃወታ ዝዓለመ ምዃኑ ብምሕባር፣ እቲ መድረኽ ዕውት ንክኸውን ልዑል ኣበርክቶ ንዝገበሩ ትካላትን ውልቀ ሰባትን ብሽም ትካል ትምህርታዊ ስልጠና ንመናእሰይ /ኣይስ/ ምስጋና ኣቕሪቦም፡፡ 
ትግራይ ትስዕር!
ቢሮ ርክብ ህዝብን መንግስትን ትግራይ 
29 ሕዳር 2015 ዓ.ም
መቐለ

ሓይልታት ፅንተት ካብ ዝወረርዎ መሬት ትግራይ ንክወፁ ተግባራዊ ስጉምቲ ክውሰድ ከምዝግባእ ተገሊፁ
ኣብ ልዕሊ ህዝቢ ትግራይ ከበድቲ ገበናት ኣብ ምፍፃም ዝርከቡ ሰራዊት ውልቀ መላኺ ኢሳያስ ኣፈወርቅን ካልኦት ሓይልታት ፅንተትን ካብ ዝወረርዎ መሬት ትግራይ ንክወፁ ተግባራዊ ስጉምቲ ክውሰድ ከምዝግባእ ተገሊፁ፡፡
ኣብ ፕሪቶርያን ናይሮቢን ብዝተበፀሐ ስምምዕነት ሰላም መሰረት፣ ኣብ ልዕሊ ህዝቢ ትግራይ ከበድቲ ገበናት ኣብ ምፍፃም ዝርከቡ ሰራዊት ውልቀ መላኺ ኢሳያስ ኣፈወርቅን ካልኦት ሓይልታት ፅንተትን ካብ ዝወረርዎ መሬት ትግራይ ንክወፁ ተግባራዊ ስጉምቲ ክውሰድ ከምዝግባእ ኣምባሳደር ፍስሃ ኣስገዶም ገሊፆም፡፡
ሰራዊት ኤርትራ ብሓይሊ ወሪርዎም ኣብ ዘለዉ ከባብታት ትግራይ ህፃናትን ደቂ ኣንስትዮን ሓዊሱ፣ ንፁሃን ሰባት ይጭፍጭፍ፤ ሃፍትን ንብረትን የዕንውን ይጉሕሉን ከምዘለዉ ኣባል ማእኸላይ ኮማንድ ትግራይ ኣይተ ጌታቸው ረዳ፣ ኣብ ዕላዊ ገፅ ትዊተር ኣብ ዘስፈርዎ ፅሑፍ ምግላፆምን ካልኦት ሚድያታት እውን ከምዘቃልሑን ይዝከር እዩ።
ትግራይ ትስዕር!
ቢሮ ርክብ ህዝብን መንግስትን ትግራይ 
23 ሕዳር 2015 ዓ/ም

ሰሙናዊ መልእኽቲ ቢሮ ርክብ ህዝብን መንግስትን ትግራይ
ዕድላት ስምምዕ ሰላም ፀንቂቕና ንምጥቃም እዋኑ ዝጠልቦ ቃልስና ነሐይል!
ኣብ መንጎ መንግስታት ትግራይን ኢትዮጵያን ዝተበፅሐ ስምምዕ ሰላም ረብሓ ህዝብታት ብዘላቕነት ንምርግጋፅ ዘኽእል ስጉምቲ እዩ።
እዚ ስምምዕ ፖለቲካዊ ኣፈላላያት ብሰላማዊ መንገዲ ንምፍታሕ ዘኽእል ዕድል ዝፈጥር ስለዝኾነ በዚ መስርሕ ኣቢልካ ዘላቒ ረብሓ ህዝቢ ትግራይ ንምርግጋፅ ብቆራፅነት ምስርሕ ኣብ ዝጠልብ ምዕራፍ ኣቲና ኣለና።
ብምዃኑ ድማ ህዝብና ካብዚ ስምምዕ ሰላም ክረኽቦ ዝግባእ ረብሓ ፀንቂቑ ንክጥቀም ኣብ ውሽጥን ደገን ዘሎ ትግራዋይ ሓድነቱ ዝያዳ ብምጥንኻር ኩለመዳያዊ ቃልሱ ከሐይል ይግባእ።
እዚ ስምምዕ ናብ ተግባር ንክኣቱ ህዝብን መንግስትን ትግራይ ዘለዎም ባህግን ቅሩብነትን ሕቶ ዝለዓለሉ ኣይኮነን።
ከይዲ ሰላም ንምስላጥን ብዝግባእ ንምትግባርን ዝሕግዙ ዕማማት ብቆራፅነት ካብ ምፍፃም ብተወሳኺ ነዚ ከይዲ ዘተዓናቕፉ ኣካላት ብፅንዓት ምቅላስ እውን ኣዝዩ ኣገዳሲ እዩ።
ኣብዚ ከይዲ ኣወንታዊ ኣስተዋፅኦ እናገበሩ ዝመፅኡ ኣካላት ነቲ ክሳብ ሕዚ እናካየድዎ ዘለዉ ምንቅስቓስ ብዝበለፀ ኣጠናኽሮም ክንቕፅሉ ይግባእ።
በቲ ካልእ መዳይ ኣካል ናይዚ ስምምዕ ዘይኮኑ ግን ድማ ሕዚ እውን ኣብ ልዕሊ ትግራይን ህዝባን ማእለያ ዘይብሎም ግፍዕታት እናፈፀሙ ዘለዉ ሓይልታት ከይዲ መስርሕ ሰላም ንምዝራግ ዝተፈላለዩ መናውራታት እናሰርሑ ክቕፅሉ ድልየት ከምዘለዎም ክስሓት የብሉን።
ዝተፈላለዩ መደናገርቲ ሓሳባት እናቃለሑ በቲ ሓደ ገፅ ሓድነት ህዝብና ንምዝራግ፤ በቲ ካልእ መዳይ ድማ ህዝብን መንግስትን ትግራይ ናብ ዘየድሊ ጎንፂ ንከእትዉ ብቐፃልነት ምስርሖም እውን ዘይተርፍ እዩ።
ድሕሪ እቲ ስምምዕ ኣብ ዝተፈላለዩ ከባቢታት ትግራይ ዝፍፅምዎ ዘለዉ በደላት ኣካል ናይ ምዝራግ መደባቶም ተገይሩ ዝውሰድ እዩ።
ስለዝኾነ ናይዚ ኣቲናዮ ዘለና ልዑል ጥንቃቐን ብስለትን ዝሓትት ፍሉይ ምዕራፍን ባህርያቱን ብዝግባእ ተረዲእና፤ ኣብዚ ከይዲ ከጋጥሙ ዝኽእሉ ፈተናታት እናሰገርናን እናመከትናን፣ ረብሓታቱን ዕድላቱን ፀንቂቕና ንምጥቃም ዘይተሓለለ ፃዕሪ ክንገብር ግድን ይብል።
ነዚ ድማ ኣብ ውሽጥን ኣብ ደገን ዘሎ ሕድሕድ ትግራዋይ ካብኡ ዘድሊ ኩሉ ዓይነት ቃልሲ ብምክያድ ህልውና ህዝብና ብዝተማልአ መንገዲ ውሑስ ንምግባር ሎሚ እውን ከም ትማሊ ብሙሉእ ዓቕሙ ከምዝረባረብ እምነት መንግስቲ ትግራይ ልዑል እዩ።
ዋሕስ ህላወና ሓፂናዊ ሓድነትና!!
ትግራይ ትስዕር!!
ቢሮ ርክብ ህዝብን መንግስትን ትግራይ!!
16 ሕዳር 2015 ዓ.ም
መቐለ

ህዝብን መንግስትን ትግራይ ኣብ ልዕሊኦም ኩናት ቅድሚ ምኽፋቱ ኮነ ኣብ እዋን ኩናት ሕገ መንግስትን ሕገ መንግስታዊ ስርዓትን ይከበር እናበሉ መፂኦም እዮም።
ሓፂናዊ ሓድነት ህዝብና!
- ዋሕስ ሃለዋትን ድሕንነትን ትግራይና እዩ!!
ፖለቲካዊ ኣፈላላያት፣ ብዘተን ሰላምን ናይ ምፍታሕ ልምድን ተመኩሮን፣ ንህዝብን መንግስትን ትግራይ ሓድሽ ኣይኮነን።
ህዝቢ ትግራይን መራሕቱን ኣብ እዋን ካልኣይ ወያነ ይኹን ዝሓለፉ ኣርባዕተ ዓመታትን፣ ኲናት ብዘተ ንክፍታሕ እማመ ሰላም እናቕረቡ መፂኦም እዮም።
ምኽንያቱ፣ ህዝብን መንግስትን ትግራይ፣ ኣብ ዝኾነ ኩርናዕ ዓለም ካብ ዘሎ ኣስታት ሸሞንተ (8)ቢልዮን ህዝቢ ንላዕሊ ሰላም ከምዘድልዮምን፣ ረብሕኡ ድማ እንታይ ከምዝኾነ ስለዝፈልጡ እዩ።
ብኣንፃሩ ኲናት ዘስዕቦ መዘዝ፣ ህልቂትን ዕንወትን ምዃኑ ብተግባር ይርእይዎን ይነብርሉን ስለዘለው ጥራሕ እንተይኮነስ፣ ሽቶ ህዝባዊ መኸተና ‘ውን ሰላም ምንጋስ ምዃኑ ብዕምቆት ተረዲኦም ስለዝቃለሱ እዩ።
ብምዃኑ፣ ልዕሊ ኩሉ ‘’ድፋዕ ህልውናና ኣየድፍርን’’ ኢሉ ንልዕሊ 74 መዓልቲ፣ ቀትርን ለይትን ብዘይ ዕረፍቲ ዝተዋደቐን፣ ኣብዝኾነ ኩርናዕ ዓለም ዘይተረኣየ ጀግንነት ንዘርኣየ ሰራዊት ትግራይን ህዝባዊ ኲናት ይመርሕ ንዘሎ መንግስቲ ትግራይ ብሓፈሻ፣ ብፍላይ ህዝቢ ትግራይ ካብ ዝኸፍኣ ብርሰት ንምድሓን፣ ኣብ ደቡብ ኣፍሪካን ኬንያን፣ ንህዝብን መንግስትን ትግራይ ወኪሎም ሰነድ ስምምዕነት ዘተን ንመፈፀሚኡ ሞዳሊትን ሰላም ንክፍረም ናይ ሞትን ሕየትን ቃልስን ዘይተሓለለ ፃዕርን ንዝገበሩ ኩሎም መራሕትና ዘለና ክብሪ ዝለዓለ እዩ።
ኣብዚ ምዝካር ዘድልዮ ጉዳይ ኣሎ።
ካብ ናይ ባዕልና ተመኩሮ ጥራሕ እንተይኮነስ፣ ቀዳማይን ካልኣይን ውግኣት ዓለም ‘ውን እንተኾነ፣ ህይወት ሚልዮናት ምስበልዐን፣ ማእለያ ዘይብሉ ሃብትን ንብረትን ኣብ ዘዕነወሉ ፅባሕ፣ እቲ ኲናት ዝዓለበ፣ ኣብ መወዳእታ ብዝተገበረ ዘተ ሰላም እዩ።
ብምዃኑ ትማሊ፣ ሎሚ ይኹን ፅባሕ፣ ጉዳይ ሰላም ንህዝብን መንግስትን ትግራይ ነቕ ካብ ዘይብል መትከል ይብገስ ጥራሕን ጥራሕን እንተይኮነስ፣ ዘላቕነት ዘለዎ ህልውናን ራህዋን ህዝቢ ትግራይ ንምርግጋፅ ዘኽእል፣ ኣልፋን ኦሜጋን ብሕታዊ መስርሕ ኣገባብ ቃልሲ ስለዝኾነን እዩ፣ ቀዳማይ ምርጫና ገይርና እንዋደቐሉ ዘለና።
ነዚ እውን እዩ ወከልቲ ህዝብን መንግስትን ትግራይ፣ ኣብ ደቡብ ኣፍሪካ ፕሪቶርያን ኬንያ ናይሮቢን ሰነዳት ስምምዕነት ሰላምን መፈፀሚ ሞዳሊትን ፈሪሞም ዘለው።
እቶም ሰነዳት ዝፈረምዎ እውን ብመሰረቱ ማእኸሉ ረብሓ ትግራይን ህዝቢ ትግራይን ንምርግጋፅ ምችዊ ኩነታት ክፈጥሩ ይኽእሉ እዮም ብዝብል እምነት ከምዝኾነ ዘማትእ የብሉን።
ማለት እውን ኣብዚ እዋን ብቐንዱ ትግራይን ህዝቢ ትግራይን ዘሎውሉ ወድዓዊ ኩነታት ኣብ ግምት ብምእታው እቶም ሰነዳት ከምእተፈረሙ ምርዳእ ኣየፀግምን።
ህዝቢ ትግራይ ሰላማዊ ቃልሲ ዝመርፀሉ ቀንዲ ጉዳይ፣ በቢእዋኑ ዝበፅሖ ዘሎ ስነ-ልቦናዊ ስምብራት፣ ሰብኣዊ ህልቂት፣ ማሕበረ-ኢኮኖምያዊ ቁልውላውን ንምፍታሕ መዳርግቲ ዘይብሉ መስርሕ ምዃኑ ብምርዳእ እዩ።
ብሓፂሩ ኣብዚ እዋን ኣብ ኣርባዕቲኡ ኩርናዕ ዓለም ካብ ዘሎ ኣስታት ሸሞንተ/8/ ቢልዮን ህዝቢ፣ ብቐዳምነት ሰላም ዘድልዮ ህዝቢ ምዃኑ ስለዝኣምን እዩ።
ይኹን ዳ’ምበር፣ ዋላ እኳ ህዝብና ሰላም ዘድሊ ምዃኑ ዘየማትእ እንተዀነ፣ ናይቲ ብወከልቲ ትግራይ ዝተፈረመ ሰነድ፣ መበገሲ፣ ትሕዝቶን ትርጉምን፣ ብሓፈሻ ንህዝቢ ትግራይ ዘለዎ ረብሓ እንታይን ከመይን ከምዝዀነ፣ ዝርዝር መብርሂ ብዝምልከቶም ኣካላት ብእዋኑ ስለዘይተወሃቦ፣ ኣብ ውሽጥን ደገን ዘሎ ህዝብና፣ ምጥርጣርን ሰንፈላልን ተራኣዩ እዩ።
ብድማር ዝበዝሕ ደላዪ ሰላም ህዝብና ስኣን ግልፅነትን ብገርሁን ምድንጋር ተራኣዩ እዩ።
ብኣንፃሩ ውሑዳት ድማ ብጉርሒ ማለት ‘ውን ተሓቢኡ ዝፀንሐ ዕሙት ድሌቶም ተግባራዊ ንምግባር ክፍተት ረኺብና ኢሎም ከምኣመሎም፣ ብዕራይ ወለደ ወረ ከም ቫይረስ እናላብዑ፣ ህዝብና ከምወትሩ ኣብቲ ይቕየር ዘሎ ዝመስል ኣገባብ ቃልሲ ምሉእ ርድኢት ሃልዩዎ መዓንጥኡ ሸጥ ኣቢሉ ከይቃለስ፣ ሓድነቱ ንምሽርሻር የማነ ፀጋም ፀፋዕፋዕ ይብሉ ኣለው።
ይኹን እምበር ገለ ብገርሂ ፣ ገለ ከዓ ብሽርሒ ነቲ ከይድን ውፅኢትን ዘተ ከፀልሙን ንተደራደርቲ ትግራይ ዘይሽሞም ክህቡን ላሕ እንትብሉ ንርኢ ኣለና።
ስለዝዀነ፣ ተፀማማይ፣ ተፃዋራይን ንቑሕን ህዝብና፣ እዞም ኮነ ኢሎም፣ ነቶም ሰነዳት ስምምዕነት ሰላም እናቐናፀቡ፣ ከምልማዶም ቀደምሰዓብ ኣጀንዳታት እናሓማዘቑ፣ መንግስቲ ትግራይ ብሓፈሻ፣ ብፍላይ ኣብ ልዕሊ ተደራደርቲ ዘተ ሰላም መራሕትና ዘካይድዎ ዘለው መፀለምታን በለካ-ለኻዓካን ከይተገደሰ፣ ሎሚ እውን ከምትማሊ ምስ ዝመረፆ መንግስቲ ትግራይ ሓድነቱ ኣስጢሙ፣ ዘሎ ጭቡጥ ሓቂ ተረዲኡ፣ ዕማማት ህዝባዊ ኲናት ብሓፈሻ፣ ብፍላይ ጉዳይ ሰላም፣ ኣብ ሽትኡ ንምብፃሕ መኸትኡ ንዝበለፀ ከሐይል ይግባእ።
ባህግን ድልየትን ህዝብን መንግስትን ትግራይ ዝተረኸበ ዕድል ሰላም ፀንቂቕካ ምጥቃም እዩ።
ስለዚ ህዝባዊ ቃልስና፣ ብዓወት ንክዛዘም ኩሉ፣ እጃሙ ከወፊ ይግባእ።
ብድማር ህዝቢ ትግራይ፣ ኣብዚ እዋን በፂሕዎ ካብ ዘሎ ከቢድ ሓደጋ ንምድሓን፣ መተካእታ ዘይብሉ ተራ ዝተፃወትን ይፃወት ዘሎን መንግስቲ ትግራይን ተደራደርቲ ዘተ ሰላም ወከልቲ መንግስቲ ትግራይን፣ ኩሉ ዝገበርዎ ምንቅስቓስን፣ ዝፍርምዎም ሰነዳትን፣ ረብሓ ትግራይን ህዝቢ ትግራይን ብዘረጋግፅ ኣገባብ ንምትግባርን፣ ኣብቲ ቀንዲ ሰነድ ዘለዎ፣ ብዘተን ስምምዕነትን ክስተኻኸሉ ዝግብኦም ጉዳያት ረብሓ ህዝብና ብዘረጋግፅ ኩነታት መልክዕ መልክሕዙ፣ ሓፂናዊ ሓድነትና ክንተርር ይግባእ።
ስለዝዀነ ኣብዛ መተዓዛዘቢት ቀጣን እዋንን ወሳናይ መድረኽን፣ ሰላም፣ ህዝቢ ትግራይ ክረጋገፅ ዘየድልዩ፣ መተዓናቐፍቲ ብሓፈሻ፣ ብፍላይ ኣሰላልፍኦም ምስ ፀላእቲ ሓይልታት ዝኾኑ ኣካላት ብትረት እናተቓለስና፣ ዋሕስ ሃለዋትን ድሕንነትን ትግራይ ዝኾነ ሓፂናዊ ሓድነት ህዝብና ብዝበለፀ ኣጠናኺርናን ብንቕሓት እናተኸታተልናን፣ ከምወትሩ ብውሕድና፣ ሚልዮናት ዝሰርሕዎ ስራሕ ብተግባር ብምርኣይ፣ እዚ ከይዲ ሰላም ናብ ረብሓና ንምቕያር ቀትርን ለይትን ክንረባረብ ኣለና ይብል።
ማለት እውን መንግስቲ ትግራይ ክስተኻኸሉን ክውሰኹን ኣለዎም ኢሉ ዝሓዞም ጉዳያት ከምዘለዉ ብውነ ተረዲእና፣ ከምኡ ’ውን ጀኖሳይድን ካልኦት ዓለም-ለኸ ገበናት ንኽፃሪ ትካል ሕቡራት መንግስታት ዘጣየሾ፣ መፃረዪ ኮምሽንን ኣብ ዓለምና ተሰማዕነት ዘለዎም ሚድያታትን ናብ ትግራይ ኣትዮም ኣብ ልዕሊ ህዝቢ ትግራይ ዝተፈፀሙ ገበናት ብኣካል ተረኺቦም ንክምርምሩን ንክዝግቡን ግቡእ ቃልሲ ክነካይድ ኣለና።
ብድማር ሰነዳት ስምምዕነት ዘተ ሰላም ንክንፍርም ዘይተሓለለ ቃልሲ ዝገበረ ሓላል ህዝቢ ትግራይ፣ ጉዳይ ሰላም ኣብ ባይታ ወሪዱ ናብ ነገራዊ ሓይሊ ንከይልወጥ ህርድግ ዝብሉ ዘለዉ ናይ ውሽጥን ደገን ሓይልታት ብሓፈሻ፣ ብፍላይ ኣረመነ ጭፍራ ውልቀ መላኺ ኢሳያስን መሻርኽቱን ዝፍፅምዎ ዘለው ኣረሜናዊ ጀኖሳይድ፣ ብጥሙር ሓድነት ተቓላሳይ ህዝብና ከምዝምከት ኣነ ብወገነይ ኣይጠራጠርን።
ኣብ ቀፃሊ ብኻልእ ፅሑፍ ክሳብ እንራኸብ ሰሰናዩ ንህዝብና እምነይ።
ስመኝሽ ተስፋዬ የኋላሸት
ኣዲስ ኣበባ- ኣራት ኪሎ 
ሕዳር 2015 ዓ.ም
(እዚ ፅሑፍ ናይ ውልቀ ርእይቶ እዩ፤ ስለዝኾነ ናይ ቢሮ ርክብ ህዝብን መንግስትን ትግራይ እምነትን ቅዋምን ከምዘይኮነ ክነፍልጥ ንደሊ)

እዋናዊ መልእኽቲ መንግስቲ ትግራይ
ኣረሜናዊ ሰራዊት ውልቀ መላኺ ኢሳያስ ኣፈወርቂ ኣብ ልዕሊ ህዝቢ ትግራይ ዘስካሕክሕ ግፍዕታት ይፍፅም ኣሎ።
ህዝብን መንግስትን ትግራይ ኣብ ልዕሊኦም ዝተኣወጀ ቅሉዕ ወራርን ጀኖሳይድን ብፅንዓት እናመከቱ ድሕሪ ምፅናሕ 23 ጥቅምቲ 2015ዓ.ም ኣብ መንጎ መንግስቲ ትግራይን መንግስቲ ኢትዮጵያን ተፃብኦ ደው ናይ ምባል ስምምዕ ብምፍርራም ፖለቲካዊ ኣፈላላያት ብዘተ ንምፍታሕ ዘኽእል ምዕራፍ ከምዝተጀመረ ዝፍለጥ እዩ።
በዚ ስምምዕ መሰረት ተፃብኦ ደው ክብልን ሕገ መንግስቲ ንክኽበርን ናይ ሓባር ምርድዳእ ዝተበፅሓሉ እንትኾነ ኣብ መሬት ትግራይ ዘሎ ኣራዊት ሰራዊት ሻዕብያ ንክወፅእ እውን ምርድዳእ ዝተገብረሉ እዩ።
ይኹን እምበር በዚ ከይዲ ዘተ ሰላም ዘይተሓጎሰ ውልቀ መላኺ ኢሳያስ ኣፈወርቂ ኣብ ክንዲ ሰራዊቱ ካብ ትግራይ ንከውፅእ ተወሰኽቲ ኣሃዱታት ናብ መሬት ትግራይ ብምእታው ኣብ ልዕሊ ህዝብና ማእለያ ዘይብሎም ግፍዕታት ይፍፅም ኣሎ።
እዚ ኣረሜናዊ ሰራዊት ዓመፅ ደቂ ኣንስትዮ ብዝኸፍአ መንገዱ ይፍፅም ኣሎ፤ ሰላማውያን ሰባት ብግፍዒ ይጭፍጭፍ ኣሎ፤ ሃፍትን ንብረትን ህዝብን መንግስትን ትግራይ ብመካይን እናፅዓነ ይወስድ ኣሎ፣ ክወስዶ ዘይክኣለ እውን የዕንዎን የቃፅሎን ኣሎ፤ ሓድግታት ትግራይ እውን ብስፍሓት የዕንውን ይዘርፍን ኣሎ፤ ብሓፈሻ ቅድሚ ሕዚ ኣብ ልዕሊ ትግራይን ህዝባን እናካየዶ ዝመፅአ ኩለመዳያዊ መጥቃዕቲ ድሕሪ ስምምዕ ደቡብ ኣፍሪካ እውን ዝያዳ ኣጠናኺሩ ይቕፅለሉ ኣሎ።
ስለዝኾነ መንግስቲ ኢትዮጵያን ማሕበረሰብ ዓለምን ውልቀ መላኺ ኢሳያስ ኣፈወርቂ ኣብ ልዕሊ ትግራይን ህዝባን እናካየዶ ዘሎ ግፍዕን በደልን ብህፁፅ ጠጠው ከብል፣ ካብ መሬት ትግራይ ቀልጢፉ ንክወፅእን ብዝፍፅሞም ዘለዉ ገበናት ንክሕተትን ኩለመዳያዊ ፃዕሪ ክገብሩ ኣለዎም።
ማሕበረሰብ ዓለም ብፍላይ ድማ ሕብረት ኣፍሪካ፣ ውድብ ሕቡራት መንግስታት፣ ኣሜሪካን ሕብረት ኣውሮፓን ኣብ ልዕሊ ስርዓት ውልቀ መላኺ ኢሳያስ ኣፈወርቂ ተሪር ስጉምቲ ንክወስዱ መንግስቲ ትግራይ ይፅውዕ።
መንግስቲ ትግራይ
ሃለዋትናን ድሕንነትናን ብቕልፅምና!!
ትግራይ ትስዕር!!
10 ሕዳር 2015 ዓ.ም
መቐለ

ሕዚ እውን ሓድነትና ዝያዳ ኣስጢምና ንዝበለፀ ቃልሲ ንረባረብ!
ህዝቢ ትግራይ ውሑስ ሰላም ይረጋገፅ፣ ሕገ መንግስቲ ይከበር፣ መሰል ዓርሰ ውሳነይ ኣሕሊፈ ኣይህብን ስለዝበለ ጥራሕ ኣብ ልዕሊኡ ታሪክ ይቕረ ክብሎ ዘይግባእ ክሕደት፣ ግፍዕን በደልን እናተፈፀመሉ መፂኡን ኣሎን።
እዞም ህዝቢ ትግራይ ካብ ገፅ መሬት ንምጥፋእ ዓሊሞም ኩሉ ዓይነት ምድላዋት ገይሮም ቅሉዕ ወታደራዊ ወራር እናካየዱ ዝመፅኡ ሓይልታት ፅንተት ኣብ ልዕሊ ትግራይን ህዝባን ዘይፈፀሙዎ ዓይነት ገበን የለን።
ይኹን እምበር እዚ ካብ ቅኑዕ፣ ህዝባውን ፍትሓውን ዕላማን ሓፂናዊ ሓድነትን ወፃኢ እዚ እዩ ዝብሃል ወታደራዊ ዓቕሚ ዘይነብሮ ህዝቢ ትግራይ ልፍንታውያን ሓይልታት ዘሰለፉዎ በዝሒ ሓይሊ ሰብን ወታደራዊ ጋዕገልጠምን ከየሰኮኖ ንስለ ህላዌኡ ክብል ሓደ ከም ብዙሓት፣ ብዙሓት ከዓ ከም ሓደ ኮይኑ ብዝገርም ፅንዓትን ጅግንነትን እናመከተ ኣብ ልዕሊ ፀላእቱ ሰፍ ዘይብል ክሳራ እናሸከሞም መፂኡ እዩ።
መሊኦም ከጥፍኡዎ ቆሪፆም ዝተልዓሉ ሓይልታት ጥፍኣት ኣብ ልዕሊ ትግራይን ህዝባን ማእለያ ዘይብሉ ዕንወትን ብርሰትን እንተብፅሑ እኳ ሳላ ጠንኪሩ ዝተቓለሰን ፀኒዑ ብትረት ዝመከተን ግን ሕልሚ እዞም ሓይልታት ብዝደለይዎ ብርኪ ከይፍፀም ገይሩ እዩ።
ህዝብን መንግስትን ትግራይ ቅድሚ ኩናት ኮነ ኣብ እዋን ኩናት ፖለቲካዊ ኣፈላላያት ብሰላማዊ መንገዲ ብዘተን ድርድርን ንክፍትሑ ተደጋጋሚ ፃውዒት ዋላ እንተገበሩ በቲ ካልእ ወገን ኣወንታዊ መልሲ ከይረኸቡ ብምምፅኦም ንልዕሊ ክልተ ዓመታት ኣብ ከቢድ ኩናት ክፀንሑ ተገዲዶም እዮም።
ድሕሪ ሓያል መኸተናን ድፍኢት ማሕበረሰብ ዓለምን ግን መንግስታት ትግራይን ኢትዮጵያን ናብ መስርሕ ዘተ ሰላምን ድርድርን ብምምፃእ ስምምዕ ደው ምባል ተፃብኦ ከምዝተፈራረምና ዝፍለጥ እዩ።
ነዚ ስምምዕ ስዒቡ ዝተፈላለዩ ኣካላት ብፍላጥ ይኹን በዘይፍላጥ ዝተዛብዑ ኣጀንዳታት እናፈጠሩ ንህዝብና ከደናግሩን ሓድነቱ ክዘርጉን ይንቀሳቐሱ ኣለዉ።
ማእኸል እዚ ኣብ ደቡብ ኣፍሪካ ዝተበፅሐ ስምምዕ ተፃብኦ ደው ምባልን ሕገ መንግስትን ሕገ መንግስታዊ ስርዓት ናብ ንቡር ምምላስን እንትኾን መንግስቲ ትግራይ ንረብሓ ህዝቡ ዝጎድእ ዝኾነ ዓይነት ስምምዕ ከምዘይገብርን ስጉምቲ ከምዘይወስድን ብሙሉእ ልቢ ክስመረሉ ዘለዎ እዩ።
ካብ ብጉሓቱ እውን ህዝብን መንግስትን ትግራይ ፖለቲካዊ ኣፈላላያት ብሰላማዊ መንገዲ ንክፍትሑ ደጋጊምና እናሓተትና ግን ድማ በቲ ካልእ ወገን ንሕቶታትና ኣወንታዊ መልሲ ክንረክብ ስለዘይክኣልናን ንህልውናና ክንብል ተገዲድና ዝኣተናዮን እምበር ኩናት ቀዳማይ ሕርያና ከምዘይነበረ ዝፍለጥ እዩ።
እቲ መሰረታዊ ሓቂ ከምዚ ኮይኑ እናሃለወ ሕዚ ናብ እዚ ስምምዕ ምብፃሕና ድልየት ህዝብና ናብ ሓደጋ ዘእቱ እዩ ካብ ምባል ብተወሳኺ ሓደ ከይበለ መንግስቲ ትግራይ ንምኽሳስ ዝቀዳደሙ ኣካላት ንዕዘብ ኣለና።
ስለዝኾነ ኣብ ውሽጥን ኣብ ደገን ዘሎ ህዝብና በዚ ኣዝዩ ህፁፅን ምስትውዓል ዝጎደሊን መደምደምታ ክደናገርን ብእንገብሮ ዘለና ሰላማዊ ድርድር ስግኣት ክሓድሮን ኣይግባእን።
ምኽንያቱ መንግስቲ ትግራይ ናብዚ ዘተ ሰላም ክኣቱ ዝኽኣለ መሰረታዊ ድልየት ህዝቡ ካብ ምምላእ ወፃኢ ካልእ መበገስን መብፅሕን ስለዘይብሉ።
ስለዝኾነ ኣብ ውሽጢ ትግራይን ኣብ ዝተፈላለዩ ከባቢታት ዓለም ዝርከብ ዲያስፖራ ትግራይን ኣብ ዝሓለፉ ዓመታት ዘርኣናዮ ፅንዓትን ሓድነትን ካብ ዝኾነ እዋን ንላዕሊ ኣሐይልና ክንቕፅልን ህልውና ህዝቢ ትግራይ ሙሉእ ብሙሉእ ውሑስ ክሳብ ዝኸውን ኣብዚ እንኣትዎ ዘለና ፈታኒ ናይ ቃልሲ ምዕራፍ ብዓወት መሰስ ንክንብል ብዝበለፀ ቃልስና ክነጠናኽርን ይግባእ።
ሕዚ እውን ዘተኣማምን ዋሕስ ህልውናና ፍትሓዊ ዕላማና፣ መትከላዊ ፅንዓትናን ሓድነትናን ስለዝኾኑ ዕላማና ክሳብ ዝዕወት ሎሚ እውን ከም ትማሊ ሓድንነትና ኣጠናኺርና፣ ዓቕምታትና ወዲብና ክሳብ ዝተቓለስና ዓወት ህዝቢ ትግራይ ዘይተርፍ እዩ።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
03 ሕዳር 2015ዓ.ም
መቐለ

እዋናዊ መልእኽቲ ቢሮ ርክብ ህዝብን መንግስትን ትግራይ
ስምምዕነት ዘተ ሰላም ተግባራዊ ዝኸውን ረብሓ ህዝቢ ትግራይ ማእኽል ብምግባር’ዩ!
ህዝቢ ትግራይ ካብ 24 ጥቅምቲ 2013 ዓ.ም ጀምሩ ኣብ ልዕሊኡ ብዝተኣወጀ ቅሉዕ ወታደራዊ ወራርን ወፍሪ ጀኖሳይድን ምኽንያት ከቢድ ናይ ህልውና ሓደጋ ስለዘጋጠሞ ንህልውንኡ ክብል መሪር ቃልሲ እናካየደ ይርከብ።
በዚ እው ኣብ ዝሓለፉ ክልተ ዓመታት ኣብ ልዕሊኡ ማእለያ ዘይብሉ ክሕደት፣ ግፍዒን በደልን በፂሕዎን እናበፅሖን ኣሎ።
ልፍንታውያን ወረርቲ ሓይልታት ኣብ ልዕሊ ትግራይን ህዝባን ብዝፈፀምዎ ጥፍኣት ህዝብና ብጥይት፣ ብጥምየትን ብሕማምን ክሃልቕ፤ እቲ ካብዚ ዝተረፈ እውን እግሩ ናብ ዘምርሖ ፋሕፋሕ ኢሉ ክበታተንን ክመዛበልን ተገይሩ እዩ።
እዚ ጥፍኣት ጠጠው ንከብልን ህዝብና ተረጋጊዑ ዝነብረሉ ምችው ኩነታት ንምፍጣር ዘተ ሰላም ንክጅመርን ህዝብን መንግስትን ትግራይ ተደጋጋሚ ፃውዒት እናገበርና ከምዝመፃእና ዝፍለጥ እዩ።
ይኹን እምበር እዞም ልፍንታውያን ወረርቲ ሓይልታት ንህዝብና መሊኦም ከፅንቱ ቆሪፆም ስለዝተልዓሉ ንፃዉዒትና ተሓሲሞም ኣብ ልዕሊ ህዝቢ ትግራይ ተኸታታሊ ውግኣት እናገበሩ ፀኒሖም እዮም።
ብዝገበርናዮ መኸተን ማሕበረሰብ ዓለም ብዝገበሮ ተደጋጋሚ ድፍኢት መንግስቲ ኣዲስ ኣበባ ንፃውዒት ሰላም ተቐቢሉ ምስ መንግስቲ ትግራይ ተፃብኦ ደው ናይ ምባል ስምምዕ ተፈራሪሙ ኣሎ።
ኣብ ደቡብ ኣፍሪካ ኣብዝተሳለጠ ኣኼባ፥ ህዝብን መንግስትን ትግራይ ዘለናሉ ህልዊ ኩነታት ኣብ ግምት ብምእታው ንፁራት ጉዳያት ሒዝና ቀሪብና ኢና።
ማለት’ውን ብቐንዱ ደው ምባል ተፃብኦ፥ ወረርቲ ካብ ትግራይ ክወፁ፥ ዘይተገደበ ሰብኣዊ ሓገዝ ናብ ትግራይ ክኣትው፥ ዝተዓፀዉ ኩሎም ሰብኣዊ ኣገልግሎታት ክኽፈቱ ወዘተ ዝብሉ እዮም።
እዚ ስምምዕ ድልየት ህዝብና ንምምላእን ውሕስንኡ ብዘላቕነት ንምሕላውን ክንብል እንገብሮ ዘለናን ውፅኢት ቃልስናን ስለዝኾነ ንተግባራዊነቱ እውን ብዝግባእ ክንሰርሓሉ ዘለና እዩ።
ኣብዚ ስምምዕ መሰረታዊ ዓወት ተገይሩ ክውሰድ ዘለዎ ድማ ሕገ መንግስትን ሕገ መንግስታዊ ስርዓትን ምኽባር ዝምልከት እዩ።
ህዝብን መንግስትን ትግራይ ቅድሚ ክልተ ዓመታት ተገዲድና ናብ ኩናት ዝኣተና ኣብ ልዕሌና ሕገ መንግስታዊ ጥሕሰት ስለዝተፈፀመልና እምበር ኩናት ሕርያና ስለዝነበረ ኣይኮነን።
ቅድሚ ኩናት ምጅማሩ ኮነ ኣብ እዋን ኩናት እውን ሕገ መንግስቲ ይከበር እናበልና ብተደጋጋሚ እናሓተትናን ንማሕበረሰብ ዓለም እውን እናፍለጥናን መፂእና ኢና።
ይኹን እምበር ብወገን ኣዲስ ኣበባ ንሕቶታትና ኣወንታዊ ምላሽ ስለዘይተውሃቦ ንነዊሕ እዋን ኣብቲ ተገዲድና ዝኣተናዮ ኩናት ክንፀንሕ ክኢልና ኢና።
ኣብዚ ሰሙን ኣብ ደቡብ ኣፍሪካ ብዝተገብረ ስምምዕ ግን ሕገ መንግስትን ሕገ መንግስታዊ ስርዓትን ንክኽበሩ ሓበራዊ መርገፂ ዝተበፅሓሉ ጉዳይ ኮይኑ ኣሎ።
እዚ ድማ ብመሰረቱ ናትና ሕቶን ጠለብን እንትኾን ኣፈፃፅማኡ ከዓ ቀፃሊ ዝርርብ ዝሓትት ውራይ እዩ።
መንግስቲ ትግራይ ኣብ ዝርዝር ዛዕባታት እዚ ስምምዕ ብቐፃልነት መብርህታት ዝህብ እንትኾን ዝተፈላለዩ ኣካላት ብፍላጥ ይኹን በዘይፍላጥ ካብ ዘይተማልአ ሓበሬታን መረዳእታን እናተበገሱ ብዘናፍስዎም ወረታት ኣብ ውሽጥን ኣብ ደገን ንዘሎ ህዝብ ከደናግርዎ ዝንቀሳቐሱ ኣካላት ከምዘለዉ ንዕዘብ ኣለና።
መንግስቲ ትግራይ ህልውና ህዝቢ ትግራይ ንምውሓስ እንተዘይኮኑ ንህልውና ህዝብና ዝጎድእ ዝኾነ ዓይነት ስምምዕ ኮነ ስጉምቲ ከምዘይወስድ ብዝግባእ ተረዲእና ኣብ ዝርዝር ጉዳያት ብቐፃልነት ተኸታተልቲ መብርህታት ከምዝህሉ መንግስቲ ትግራይ የፍልጥ።
ሃለዋትናን ድሕንነትና ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
25 ጥቅምቲ 2015 ዓ.ም.
መቐለ

እዋናዊ ዜና
ልፍንታውያን ፀላእቲ ህዝቢ ትግራይ ሙሉእ ብሙሉእ ንምፅናት ዓሊሞም ብኩሎም ግንባራት ዝጀመርዎ መጠነ ሰፊሕ ወራር ብልዑል ፅንዓትን መስተንክራዊ ጅግንነትን ሓየት ሰራዊትና ይምከት ኣሎ።
ልፍንታውያን ፀላእቲ ንፃውዒት ሰላም ተሓሲሞም ካብ 18 ነሓሰ 2014ዓ.ም ጀሚሮም እናካየድዎ ዝርከቡ ወፍሪ ምፅናት ህዝቢ ትግራይ ብመስተንክራዊ ጅግንነትን ሓፂናዊ ፅንዓትን ሓየት ሰራዊትና እናተመከት እዩ።
ኣብዚ ንልዕሊ ክልተ ኣዋርሕ በዘይምቁራፅ ዝቕፅል ዘሎን ብዓይነቱ ፍሉይ ዝኾነን መጠነ ሰፊሕ ወራር ናይ ኢትዮጵያን ናይ ሻዕብያን ሙሉእ ሓይልን ኩሎም ተኽእሎታትን፤ ናይ ኣምሓራ ፍሉይ ሓይሊ፣ ፋኖን ሚልሻን ኣብ ኩሎም ግንባራት ብሙሉእ ዓቕሞም እናተሳትፉ እዮም።
ኣብዚ እዋን ብግንባር ዓድዋ 49 ናይ ኢትዮጵያን ናይ ሻዕብያን ክፍላተ ሰራዊት ዝተሰለፉ እንትኾን ብሓደ ኣንፈት ካብ ዓድዋ ናብ ዕዳጋ ዓርብን ማይቅነጣልን በቲ ካልእ መዳይ ድማ ካብ ዓድዋ ናብ ማርያም ሸዊቶ-ገንደብታ-ፈረስ ማይ-ሓውዜን ንምእታው ዓሊሞም ዝተንቀሳቐሱ እንትኾኑ ኣብዚ ግንባር ቅድሚ 127 ዓመታት ኣብ ልዕሊ ባዕዳዊ ወራሪ ሰራዊት ጣልያን ዝተመዝገበ ዓወት ዝመሳሰል ታሪክ ይደግም ኣሎ።
ኣብዚ ከባቢ ካብ ዓድዋ ናብ ኣንፈት ዕዳጋ ዓርቢ ኣብ ልዕሊ ዝተንቅሳቐሰ ሰራዊት ፅላእቲ ሓየት ሰራዊት ትግራይ ኣብ ፈላፍል ብዝገበሮ ዘሎ ዕውት ምክልኻልን ፀረ መጥቃዕትን ሰፍ ዘይብል ክሳራ እናሸከሞም እንትኾን ማእለያ ዘይብሉ ሓይሊ ፀላኢ ከም ቆፅሊ የርግፎም ኣሎ።
ብተመሳሳሊ ካብ ዓድዋ ናብ ኣንፈት ማርያም ሸዊቶ ኣብ ልዕሊ ዝተንቀሳቐሰ ወራሪ ሓይሊ ፀላእቲ ሓየት ሰራዊትና ብዝገብሮ ዘሎ ዕውት ውግእ ሓሙሽተ (5) ናይ ሻዕብያ ኣጋር ክፍላተ ሰራዊት፣ ክልተ (2) ናይ ኢትዮጵያ ኣጋር ክፍላተ ሰራዊትን ሓደ ናይ ሻዕብያ መካናይዝድ ክፍለ ሰራዊትን ዝዓበየ ሓይሎም ተድምሲሶም ኣለዉ።
ኣብዚ ውግእ ሓደ ዙን ሽዱሽተ (6) መዳፍዕን ዝርከብኦም 46 ተሽከርከርቲ ተቓፂሎም እዮም።
ኣብዚ ውግእ ሽዱሽተ (6) 122 ሚ.ሜ መዳፍዕ እንትቃፀሉ ክልተ (2) 122 ሚ.ሜ መዳፍዕ ድማ ብሓየት ሰራዊት ትግራይ ተመንዚዖም ኣለዉ።
በዚ ኣንፈት ዝተንቀሳቐሰ ሓይሊ ፀላእቲ ዝዓበየ ሓይሉ ምዉት፣ ቁሱልን ምሩኽን ኮይኑ ኣሎ።
ኣብዚ ግንባር ዝግበር ናይ ህልውና መኸተ ሕዚ እውን ተጠናኺሩ ይቕፅል ኣሎ።
ብግንባር እገላ ወረርቲ ሓይልታት ዕርዲ ሰራዊት ትግራይ ንምስባር ተደጋጋሚ ፈተነታት እናገበሩ እንትኾን ብሓፂናዊ ፅንዓት ሰራዊት ትግራይ ይምከት ኣሎ።
ብግንባር ዛላንበሳ 11 ናይ ሻዕብያ ኣጋር ክፍላተ ሰራዊት፣ ትሽዓተ (9) ናይ ኢትዮጵያ ኣጋር ክፍላተ ሰራዊትን ሓደ ናይ ሳዕብያ መካናይዝድ ክፍለ ሰራዊትን ብድምር 21 ክፍላተ ሰራዊት ዝሳተፍሉ ዘሎ ግንባር እዩ።
ልፍንታውያን ወረርቲ ሓይልታት ዕርዲ ሰራዊት ትግራይ ንምስባር ንልዕሊ ሓደ ወርሒ ቀትርን ለይትን ሰፊሕ ርብርብ ዋላ እንተገበሩ ሓየት ሰራዊትና ነዞም ሓይልታት ጀኖሳይድ ብዝግባእ እናመከተ ፅኑዕ ዕርዱ ኣይተደፈረን።
ብግንባር ደቡብ 29 ናይ ኢትዮጵያ ኣጋር ክፍላተ ሰራዊት፣ ሓሙሽተ (5) ክፍላተ ሰራዊት ናይ ኣምሓራ ፍሉይ ሓይልን ብኣሽሓት ዝግመት ናይ ኣምሓራ ፋኖን ሚልሻን እናተሳተፉ እንትኾን እዞም ሓይልታት ብኣንፈት ጨርጨር፣ በሪተኽላይን ኮረምን ተደጋጋሚ መጥቃዕቲ እናካየዱ እዮም።
ሓየት ሰራዊት ትግራይ ኣብዚ ግንባር እውን ብኣሽሓት ዝቑፀሩ ወረርቲ እናርገፈ ብፅንዓት ይምክት ኣሎ።
ብካልእ ኣንፈት ሓየት ሰራዊት ትግራይ ኣብ ከባቢታት እንዳባጉናን ፀለምትን ማለት እውን ዲማ፣ ኣብ መንጎ እንዳባጉናን ዓዲ ጎብሩን፣ ኣዝማች ረድኢ፣ ቤትማራ፣ ጭላ፣ ውቕሮማራይን ሰለኽለኻን ዕውት መኸተን ምጥቃዕትን እናካየደ እዩ።
ብከባቢ ደስኣ እውን ኣብ ዝሓለፈ ዝተወቕዐ ናይ ሻዕብያ ሓይሊ ዕርዲ ሓየት ሰራዊት ትግራይ ንምስባር ሕዚ እውን ተደጋጋሚ ፈተነ እናገበረ እንትኾን እዚ ወራሪ ሓይሊ ብተደጋጋሚ እናተፀፍዐ እዩ።
ልፍንታውያን ሓይልታት ህዝቢ ትግራይ ሙሉእ ብሙሉእ ንምፅናት ዓሊሞም እናካየድዎ ዘሎ ወራር ሕዚ እውን ኣጠናኺሮም እናቐፀሉ እንትኾኑ መስተንክራዊ ጅግንነት መለለይኡ ዝኾነ ሓየት ሰራዊትና ብዝገርም ፅንዓት እናመከቶም ይርከብ።
እዚ ጎዲሉዎ ዘይብሃል ህዝቢ ትግራይ እውን ምስ ሓየታትን ዋዕሮታትን ደቁ ኮይኑ ታሪካዊ ተጋድሎ የካይድ ኣሎ።
ብቐፃሊ እውን መሬት ትግራይ መቓብር ፀላእትና ብምግባር ህልውና ሕዝብና ብዘላቒነት ውሑስ ንምግባርን ሰራዊት ትግራይ ብዝለዓል ፅንዓትን ጅግንነትን ከምዝዋደቕ እናረጋግፀ ሓየት ሰራዊትና ብዝገብሮ ዘሎ ታሪካዊ ተጋድሎን መስተንክራዊ ቅያን ልዑል ሓበንን ክብርን ከምዝስምዖ ድማ ወታደራዊ ኮማንድ ሰራዊት ትግራይ ክገልፅ ይፈቱ።
ሃለዋትናን ድሕንነትናን ብቕልፅምና!
ትግራይ ትስዕር!!
ወታደራዊ ኮማንድ ሰራዊት ትግራይ
19 ጥቅምቲ 2015ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ወራር ብርሰት ብዝግባእ ንምምካት ኩሉ ይረባረብ!!
ልፍንታውያን ወረርቲ ሓይልታት ቅድሚ ሕዚ ጀሚሮም ዘይዛዘምዎ ወፍሪ ጀኖሳይድ ብምጥንኻር ህዝቢ ትግራይ መሊኦም ንምጥፋእ ኩሉ ዓቕምታቶምን ተኽእሎታቶምን ኣዋዲዶም ይረባረቡ ኣለዉ።
ናይ ጥፍኣት ዕላምኦም ሙሉእ ብሙሉእ ንምትግባር ድማ ህዝቢ ትግራይ ከም ህዝቢ ፋሕፋሕ ኢሉ ክበታተንን ክበርስን ዘኽእሎም ደብዳባት ነፈርቲ፣ ከቢድ ብረትን ተወንጫፍን ካብ ምክያድ ብተወሳኺ እግሮም ኣብ ዝረገፅዎም ከባብታት ኣረሜንያዊ ጨፍጫፍ እናካየዱ ይርከቡ።
ባህርን መንነትን ፋሽስታዊ ጉጅለ ኣብይ ኣሕመድን ውልቀ መላኺ ኢሳያስ ኣፈወርቅን ብዝግባእ ዝፈልጥን ዝርዳእን ህዝቢ ትግራይ ግን ሎሚ እውን ከም ትማሊ ሓድነቱ ኣስጢሙን ግንባርን ደጀንን ረቢቡን ብፅንዓት ይገጥሞም ኣሎ።
ሓየት ሰራዊትና ‘’ድፋዕ ህልውናና ኣይነስበርን’’ ዝብል እምነትን ሕድርን ወኒኑ ብዝገርም ፅንዓትን መስተንክራዊ ጅግንነትን እናተዃሽሐ ታሪካዊ ተጋድሎ የካይድ ኣሎ።
ንቐፃሊ እውን እንተኾነ ዋሕስ ህልውና ህዝቢ ትግራይ ቃልስን ቃልስን ጥራሕ እዩ።
ነዚ ድማ ዕድመኡ ንምግዳል ዝበፅሐ ኩሉ መንእሰይ ትግራይ ናብ ምግዳል ክዓስልን ኣብ ጎኒ ጀጋኑ ኣሕዋቱን ኣሓቱን ኮይኑ ታሪኽ ክሰርሕን ይግባእ።
ኣብ ውሽጥን ኣብ ወፃእን ዘሎ ሕድሕድ ተወላዲ ትግራይ ቅድሚ ሕዚ የካይዶ ዝነበረ ተሳትፎ ዝያዳ ብምሕያል ኣብዚ ናይ ህልውና መኸተ ብዝለዓለ ብርኪ ክሳተፍን ልዑል ኣስተዋፅኦ ክገብርን መንግስቲ ትግራይ ይፅውዕ።
ፍትሓዊ ዕላማና ሕዝና፣ ሓድነትና ዝያዳ ዓቅብና፣ ኣብ መትከልና ፀኒዕናን ኩሎም ዓቕምታትና ወዲብናን ክሳብ ዝተቓለስና ድማ ዓወትና ዘጠራጥር ኣይኮነን።
እቲ ሕዚ ኣብ ዝተወሰኑ ከባቢታት ትግራይ ዝርአ ዘሎ ናይ ቦታ ምድፍፋእ ግዝያዊ እዩ።
እዞም ልፍንታውያን ፀላእቲ ናብዘን ከባቢታት እዚአን ንክበፅሑ እውን ሓየት ሰራዊትና ማእለያ ዘይብሉ ክሳራ እናሸከሞም ከምዝመፅአ ዝፍለጥ እዩ።
ብቐፃሊ እውን ኣብተን ዝኣተውለን ከባቢታት ትግራይ ተዋሒጦም ክተርፉ እዮም።
ነዚ ኩነታት ተበሊፆም ስነ ልቦና ህዝብና ንምጉዳእ ዓሊሞም ዝተዋፈሩን ብዕራይ ወለደ ዝዓይነቱ ሕሶትን ምድንጋርን ዘጋፍሑን ዕሱባትን ባንዳታትን ምህላዎም ተረዲእና ኩላትና ከባቢና ብዝግባእ ክንከታተል ከምዚኦም ዝበሉ ውልቀሰባት ክንቆፃፀርን ይግባእ።
እዞም ወረርቲ ሓይልታት ህዝቢ ትግራይ ብጥይት፣ ብሕማምን ብጥምየትን ካብዚ ሓሊፉ እውን ካብ መረቤቱ ተመዛቢሉ እግሩ ናብ ዘምርሖ ፋሕፋሕ ኢሉ ክበታተንን ንምግባር ሙሉእ ፓኬጅ ሓንፂፆም ብሙሉእነት እናተግበርዎ ከምዘለዉ ዝፍለጥ እዩ።
ኣብዚ እዋን መጠነ ሰፊሕ ወራር ዘካይድሉ ካብ ዘለዉ ምኽንያታት ሓደ እውን ሓረስታይ ትግራይ ሕርሻዊ ማእቶቱ ከየሳልጥ ንምግባር ዝዓለመ እዩ።
በቲ ሓደ ገፅ ሰብኣዊ ሓገዝ ናብ ትግራይ ከይኣቱ ከልኪሎም፤ በቲ ካልእ መዳይ ከዓ ምህርቲ ሕርሻ ትግራይ ብእዋኑ ከይእከብ ዕንቅፋት ብምፍጣር ህዝቢ ትግራይ ብጥምየት ከፅንትዎ ቆሪፆም ተላዒሎም ኣለዉ።
ነዚ ሰይጣናዊ ዕላማ ፀላእቲ ብምርዳእ ኣብ ከተማ ይኹን ኣብ ገጠር ዘሎ ህዝብና ብውልቀን ብውዳበን ኣቢሉ ዝበፅሐ ዝራእቲ ናብ ቆፎ ሓረስታይና ክሳብ ዝኣቱ ቀትርን ለይትን ክረባረብ ይግባእ።
ናይዚ በፂሕናዮ ዘለና ፍሉይ ናይ ቃልሲ ምዕራፍ ሙሉእ ትኹረትን ርብርባትን ህልውና ህዝብና ውሑስ ምግባር ስለዝኾነ ሕድሕድ ትግራዋይ ግዜኡ፣ ፍልጠቱ፣ ሃፍቱ፣ ክእለቱን ዓቕምታቱን ወዲቡ ህዝባዊ መኸተና ንምዕዋት ከውዕሎ ይግባእ።
ኣብዚ እዋን ንመኸተ ዘይውዕል፣ ገንዘብ፣ ፍልጠት፣ ክእለት ኮነ ሃፍቲ ክህሉ ኣይግባእን።
ኣብ መወዳእታ እቲ ኩነታት ክንዲ ዝኸበደ ይኽበድን ይተሓላለኽን ኩሉ ዝክኣሎ ህዝቢ ትግራይ እናሃለወ፣ ሓፅናዊ ፅንዓትን መስተንክራዊ ጅግንነትን መለለይኡ ዝኾነ ሓየት ሰራዊት ትግራይ ብዝልዓለ ሕራነን ወነን ኣብ ዝኳሽሐሉ ታሪካዊ ምዕራፍ ክሳዕ ዝሃለና ዓወት ህዝቢ ትግራይ ዘይተርፍ እዩ።
መኸተና ብዓወት ንክዛዘምን ህልውና ህዝብና ብዘላቕነት ውሑስ ንምግባርን ድማ ኩሉ ህዝቢ ትግራይ ኣብ ውሽጢ ይሃሉ ኣብ ደገ ብዘየገድስ ኣብዛ ወሳኒትን ታሪካዊትን ናይ ቃልሲ ምዕራፍ ብውልቀን ብውዳበን ክረባረብን ዕዙዝ ኣስተዋፅኦ ክግብርን መንግስቲ ትግራይ ደጊሙ ይፅውዕ።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
18 ጥቅምቲ 2015 ዓ.ም
መቐለ
እዋናዊ መግለፂ ማእኸላይ ኮማንድ
ብድሆታት ሰጊሩ ህዝባዊ መኸተና ይዕወት
ልፍንታውያን ወረርቲ ህዝቢ ትግራይ መሊኦም ንምፅናት ብኩሉ ግንባራት መጠነ ሰፊሕ ወራራት እናካየዱ እንትኾኑ ሰራዊት ትግራይ ድማ ህልውና ህዝቡ ንምሕላው ክብል ብዝገርም ፅንዓት ተሪካዊ ተጋድሎ የካይድ ኣሎ።
ደመኛታት ፀላእቲ ኣብ ዝረገፅዎም ከባቢታት ህዝብና ብኣልማሚት ብምጭፍጫፍ እናካየድዎ ዝመፅኡ ጀኖሳይድ ብዝኸፍአ መልክዑ ይፍፅምዎ ኣለዉ።
እዞም ሓይልታት ጥፍኣት ብኩሉ ከባቢታት ዝጀመርዎ ቅሉዕ ውራር ኣጠናኺሮም ዝቐፀሉ እንትኾኑ ሎሚ 07 ጥቅምቲ 2015 ዓ.ም ናብ ከተማ ሽረ እንዳስላሴ ኣትዮም ኣለዉ።
ሓየት ሰራዊት ትግራይ እውን ሓያል ናይ ሞትን ሕየትን ርብርብ ይቕፅል ኣሎ።
ኣብ እዋን ኩናት ናይ ከባቢታት ምድፍፋእ ባህርያዊ ኮይኑ እዞም ወረርቲ ሓይልታት ንከተማ ሽረ ሓዊሱ ንግዜኡ ገለ ገለ ከባቢታት ዋላ እንተተቖፃፀሩ ኣብ መወዳእታ ዓወት ናይ ህዝቢ ትግራይ ምዃኑ ብምርዳእ ዓቕሙ ዝፈቐደሉ ሕድሕድ ትግራዋይ ኩሉ ብፅንዓት ክምክት ይግባእ።
ፀላእትና ናይ መወዳእታ ዓቕምና ተጠቒምና ብፅንዓት እንተዘይመኪትናዮም ነቲ ክሳብ ሕዚ እናፈፀምዎ ዝመፅኡ ግፍዕን በደልን ብዝለዓለ ብርክን ኣብ ታሪኽ ዓለም ተራእዩ ዘይፈልጥን ብርሰት ኣብ ልዕሌና ከምዝፍፅሙ ብምግንዛብ ኩሉ ትግራዋይ ኩሉመዳያዊ ቃልሱ ከሕይል ማእኸላይ ኮማንድ ፃውዒቱ የቕርብ።
ክሳብ ሕዚ ፀላእትና ኣብ ዝረገፅዎምን ብመዳፍዕ ደብዳባት ኣብ ዘካይዱሎምን ከባቢታት ብርክት ዝበለ ንሞትን መቑሰልትን ተዳሪጉ ብኣማኢት ኣሽሓት እውን ካብ መረቤቱ ተመዛቢሉ ኣሎ።
እቲ ካብ ጥይትን ሕማምን ከም ገለ ገይሩ ዝተረፈ ህዝቢ ትግራይ ካብ መረቤቱ እናመዛበሉ ብጥምየት ከርግፍዎ ኩሉ ዓይነት ጥፍኣት እናፈፀሙ እዮም።
ማሕበረሰብ ዓለም ነዚ ኣብ ልዕሊ ህዝብና እናዝበፅሐ ዘሎ ኩለመዳያዊ በደልን ጥሕሰት ዓለምለኸ ሕግታትን ብዝግባእ ተረዲኡ ህፁፅ ፍታሕ ክህብን ግቡኡ ክዋፃእን ይግባእ።
ስለዝኾነ ድማ ተፃብኦታት ብህፁፅ ጠጠው ክብሉን ሰብኣዊ ሓገዝ በዘይ ዓንቀፍቀፍ ናብ ትግራይ ንክኣቱን ማሕበረሰብ ዓለም ሓላፍነቱ ብህፁፅ ንክዋፃእ ማእኸላይ ኮማንድ ትግራይ ይፅውዕ።
ኣብ መወዳእታ ልፍንታውያን ወረርቲ ሓይልታት ህዝቢ ትግራይ መሊኦም ንምጥፋእ ዘሎን ዘየሎን ዓቕሞም ፀንፊፎም ብምጥቃም ዋላ’ኳ ይረባረቡ እንተሃለዉ ህዝቢ ትግራይ ህልውንኡ ንምርግጋፅ ኢሉ ቅኑዕ ዕላማ ሒዙ ብፅንዓት ፍትሓዊ ቓልሲ ዘካይድ ዘሎ ህዝቢ ስለዝኾነ ንኩሎም ብድሆታት መኪቱ ብዓወት መሰስ ከምዝብል ኣየጣራጥርን።
ስለዝኾነ’ውን ኩሉ ትግራዋይ ኣብዛ ወሳኒት ናይ ግጥም ምዕራፍ ንዘይተርፍ ዓወት ብኹሉ ዓቕሙ ከቲቱ ታሪኻዊ ሓላፍነቱ ክዋፃእ ማእኸላይ ኮማንድ ደጊሙ ይፅውዕ።
ሃለዋትናን ድሕንነትናን ብቕልፅምና!!
ትግራይ ትስዕር!!
07 ጥቅምቲ 2015ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ክብርታት ተፃዋርነትን ምፅማምን ህዝቢ ትግራይ ኣደንፊዕና፣ ዘይንሰግሮ ፀገምን ዘይንስዕሮ ፀላእን ፈፂሙ የለን!
ኣይህልውን!
ህዝቢ ትግራይ ካብ ቀደም ካብ ጥንቲ፣ ክሳብ ሕዚ፣ ካብ ወለዶ ናብ ወለዶ፣ ካብ ዘሰጋገሮም ብዙሓት መለለዪ ክብርታቱ፣ እቶም ቀንዲ ተረቋሕቲ ክብርታት፣ ብዝዀነ ተፈጥሮኣውን ስራሕ ሰብን ፀገማት ከይተሰኮንካ፣ ብተፀዋርነትን ምፅማምን ብድሆታት ፈንፂሕኻ ብዓወት መሰስ ምባል እዩ።
እዚ ሓቂ ናይ ርሑቕ ቅያ ገዲፍና፣ ናይ ቀረባ ማለት እዉን፣ ኣብቶም ዝሓለፉ ናይ ቃልስን ዓወትን 47 ዓመታት፣ ህዝቢ ትግራይ፣ ብዙሓት ከበድቲ ፈተናታት ተሳጊሩ ተኣምር ሰሪሑ እዩ።
በብመድረኹ ዝተቓለሰሎም ዓበይቲ ዕላማታት እውን ኣዐዊቱ፣ ከም ፀሓይ ዝደመቐ ታሪኽ፣ ብደሙን ኣዕፅምቱን ከምዝፀሓፈ ደመኛ ፀላእትና ጥራሕ እንተይኰኑስ ዓለም ብዓለሙ ደጋጊሙ ምስክርነቱ ዝሃብሉን ይህበሉ ዘሎን ህያው ሓቂ እዩ።
ብምዃኑ ህዝቢ ትግራይ፣ ኣብ ካልኣይ ወያነ፣ 17 ዓመታት ብረታዊ ተጋድሎ፣ ክብርታት ተፃዋርነትን ምፅማምን ተላቢሱ፣ ኣብ ንፁር ህዝባዊ መስመር ከም ንህቢ ዓሲሉን ብውሕዱ፣ ብነበር ሶቭየት ሕብረት ኩለ-መደያዊ ደገፍ ዝሕገዝ ዝነበረ፣ ዘመናዊ ጋዕገልጠም መሳርሒ ኲናት ዝዓጠቐ 500ሽሕ (ፍርቂ ሚሊዮን) ዕሱብ ሓይሊ ቀዳማይ ደርግ፣ ሓመደ-ድበ ክኽደን ገይሩ እዩ።
እቲ ዓወት ግና ብቐሊሉ ዝተረኸበ ኣይነበረን፤ ብዙሕ ዓቐብ፣ ቁልቁል፣ መስዋእትነት ብምኽፋል፣ ዘርዚርካ ዘይውዳእ ተፈጥሮኣውን ስራሕ ሰብ ፀገማትን፣ ብኽብርታት ተፃዋርነትን ምፅማምን እዩ ተሰጊሩ።
ቀዳማይ ደርግ ኣብ ገፀርን ከተማታትን ዝነብር ህዝቢ ትግራይ፣ ናፓል ቦምብ ሓዊስካ ብዝተፈላለዩ መርዛም ቁምብላታት ብኣየርን ብምድርን ብኣልማሚት እናጨፍጨፈ ህዝብና ንምድኻምን ምስኳንን ዘይፈፀሞ ዓይነት ጥፍኣት ኣይነበረን።
ኣብቲ እዋን ከም በዓል ከተማታት ኣክሱም፣ ነጋሽ፣ ማይፀብሪ፣ ሸራሮ፣ ዓዲ ዳዕሮ፣ ዕዳጋ ዓርቢ፣ ዓብዪ ዓዲ፣ ዓዴት፣ ኣሕሰኣ፣ ሳምረ፣ ውቕሮ ክልተ ኣውላዕሎ፣ ወጀራት፣ ኮረም፣ ጨርጨር፣ ወዘተ. ሰብ፣ እንስሳን ተኽልን ብዝሓወሰ ኣገባብ ጨፍጭፉ እዩ።
ካብተን ከተማታት ገሊኤን ክሳብ 100 ጊዜ ብቑምብላ ነፈርቲ ውግእ ተደብዲበን እየን።
ብፍላይ ሰነ 15/1980 ዓ/ም፣ ቀዳማይ ደርግ ብሽዱሽተ ነፈርቲ ውግእን ሄሊኮፕተራትን፣ ኣብ መዓልቲ ዕዳጋ ኣብ ከተማ ሓውዜን፣ ብዘካየዶ ኣረመንያዊ ጨፍጫፍ፣ ናይ ዝሃለቑ ልዕሊ2500 ንፁሃን ደቂ ትግራይ መስዋእቲ ዝሓረነ፣ ክብርታት ተፃዋርነትን ምፅማምን ዓትዒቱ ሒዙ፣ ኣብ ኣርባዕቲኡ ኩርናዓት ትግራይ ዝነበረ ብ10 ኣሸሓት ዝቑፀር መንእሰይ ብናይ ባዕሉ ተበግሶ ተጋዲሉ ‘’ሕነ ምፍዳይ ዳግማይ ሓውዜን’’ ብዝብል ዝተሰየመ ኦፕሬሽን፣ ማለት ‘ዉን ማእኸሉ ከተማ ሽረ ገይሩ ንዝነበረ 604 ኮር ዝበሃል ሺሾ ዕጡቕ ሓይሊ ቀዳማይ ደርግ፣ ብናይ መዓልቲታት ውግእ ከምዘይነበረ ገይሩ፣ መላእ ትግራይ ኣብ 1981 ዓ/ም ሓራ ወፂኣ እያ።
ሎሚ እውን ዋላ እቲ ኩነታት እንተመረረን እንተኸፍአን ናይ ጊዜ ጉዳይ እንተዘይኮይኑ፣ ንፀገማት ተፃዊሩን ተፀሚሙን ይሓልፍ ብዘሎ ጥሙር ቀላፅም ህዝብን መዘና ኣልቦ ጅግና ሰራዊት ትግራይን ዕፅዋን ክባን ፈንፂሕና ላዕላዊ ግዝኣት ትግራይና ሓራ ከምዝወፅእ ኣየጠራጥርን።
እዚ ሓቂ ጋህዲ ዝኾነሉ ጭቡጥ ኩነታት እውን ኣሎ።
ንሱ እውን፣ ‘’እንተዝከኣል ንትግራይን ህዝቢ ትግራይን ሸውዓተ ጊዜ ምስዋእ ክብሪ እዩ’’ ኢሎም፣ ካብ መትከሎም ፈተኽ ከይብሉ ን46 ዓመታት ብፅንዓት ተቓሊሶም ክቡር መስዋእቲ ከፊሎም ናይ ዝሓለፉ፣ ኣቦታቱ፣ ኣሕዋቱ፣ ኣዴታቱን ኣሓቱን፣ ዘየዕበረ ነባር ዓቕምን ሓዱሽ ወለዶን፣ ብሓፈሻ ኣብ ውሽጢ ዓድን ወፃእን ዘሎ ህዝቢ ትግራይ፣ ክብርታት ተፃዋርነትን ምፅማምን ኣደንፊዑ ሓድነቱ ኣጠንኪሩ፣ ብሓደ ልቢ፣ ንኹሎም ወረርቲ ሓይልታትን፣ ብግልፅን ሕቡእን ዝድግፍዎም ዘራያትን፣ ኣብ ቃልሲ ዓውዲ ዲፕሎማሲ ሓዊስካ ኣብ ኩሎም ዓውደ-ግንባራት፣ ብግቡእ መኪቱ ኣብ መንነቱ ዘይደራደር ህዝብን ሰራዊትን ምዃኑ ደጊሙ ደጋጊሙ ንዓለም ብምስክሩ እዩ።
ይኹን ዳ’እምበር፣ እንትርፊ ጥፍኣት ካልእ ውራይ ዘይብሎም፣ ገጢሞምና ዘለዉ ደም ንፁሃን ብምፍሳስ ዝዓግቡ ደመኛ ፀላእትና ልፍንታውያን ኩሎም ወረርቲ ሓይልታት፣ መሊኦም ኣይተስዓሩን።
ሕዚ እዉን ኣሎ ዝበሃል ናይ ኢትዮጵያን ኤርትራን ሙሉእ ዓቕምታት ኣዋዲዶም፣ ብኣርባዕቲኡ ኩርናዕ ትግራይ ከቢቦም፣ ዕድመ፣ ፆታ፣ ሃይማኖት፣ ኩነታት ስራሕን ትምህርትን ከይፈለዩ ብዘይምቁራፅ ንህዝቢ ትግራይ ብኣየርን ብምድርን ይጭፍጭፍዎ ኣለዉ።
ንመቐለ፣ ሽረ፣ ዓዲ ግራትን ዓዲ ዳዕሮን ሓዊስካ ካልኦት ዓበይትን ኣናእሽትን ከተማታትን ገፀራትን ወግሐ ፀብሐ ብኣየር፣ ብከቢድ ብረትን ተወንጫፍን ይጭፍጭፍዎን ኣለዉ።
እግሮም ኣብ ዝረገፆ ኩሉ መሬት ትግራይ ድማ ሓደ ወርሒ ዘይመልኦም ህፃናት ሓዊስካ ደቂ 85 ዝዕድሚኦም ዓበይቲ ወለዲ ብካራ ሓሪዶም ክሳዶም ኣብ ኦም ሰቒሎሞም፣ ናይ መበል 21 ክ/ዘመን ኣረመነ ፋሽስታውያን ምዃኖም፣ ሕንኽ ከይበሉ ንዓለም ብጋህዲ የርእይዎ ኣለው።
ፀሊሞይ ሓዊስካ ካብ ዝተፈላለዩ ቦታታት ደቂ ኣንስትዮን ተባዕትዮን ብግፍዒ ጨውዮም ወሲዶም ኣጥፊኤሞም ኣለዉ።
ኣብ ልዕሊ ብሄረሰባት ኢሮብን ኩናማን ከም ህዝቢ ንምጥፋእ ንምእማኑ ዘፀግም ግፍዒ ፈፂሞም።
ይፍፅሙ እዉን ኣለዉ።
ካብ ምዕራብ ትግራይን ካልኦት ከባቢታትን ተመዛቢሎም ኣብ ዝተፈላለዩ ቦታታት ንዘዕቖቡ ብዙሓት ደቂ ትግራይ፣ እግሪ-እግሮም እናሰዓቡ ጨፍጭፎሞዎም፣ ይጭፍጭፍዎም እውን ኣለው።
ብድማር፣ በዚ ኣረመነ ጨፍጫፍ ውልድን ወላድን ፈላልዮም ስድራቤታት ንምብታን ብዘይ ዕረፍቲ ይፅዕሩ ኣለው።
እግሪ ዘይተኸሉ ህፃውንትን ዕሸላትን እውን ግዳይ ሞትን ኣካል መጉዳእትን ገይሮምዎም።
ብሓፂሩ እዞም ወረርቲ ዘካይድዎ ዘለዉ ጨፍጫፍ፣ ህዝቢ ትግራይ ካብ ገፀ-ምድሪ ንምጥፋእ ዝሃቀንዎ እከይ ፕሮጀክት ጀኖሳይድ ኣጠናኺሮም ንምቕፃል ህርግድ ዝብሉ ዘለው ሰይጣናዊ ተግባር ኣጥፊእኻ ምጥፋእ እዩ።
እዞም ህዝቢ ትግራይ ከምህዝቢ ንምፅናት ድቃስ ስኢኖም የማነ-ፀጋም ፀፋዕፋዕ ዝብሉ ፋሽስታውያን ጭፍራ ኢሳያስን ጉጅለ ፋሽስት ኣብይ ኣሕመድን ሕዚ ዘካይድዎ ዘለዉ ጨፍጫፍ፣ ቀዳማይ ደርግ ‘’ዓሳ ንምሓዝ፣ ባሕሪ ምንፃፍ’’ ኢሉ የካይዶ ዝነበረ፣ ኣባሃህላ ሒዞም፣ ጠንካራ ደጀን፣ ጅግና ሰራዊት ትግራይና ዝዀነ ህዝቢ ትግራይ ብባርባራዊ ጨፍጫፍ ጀኖሳይድ ኣሰኪሖም፣ ፋሕፋሕ ክብል፣ ብዝተናውሐ ተኸታታሊ ውግኣት ሰራዊትና ኣረብሪቦም፣ ህዝብና ብሕማምን ጥምየትን ኣማሲኖም፣ ኣብ ዝለዓለ ብራኸ በፂሑ ዘሎ ህዝባዊ መኸተና ንድሕሪት ብምምላስ ህዝብና ከም ዘይነበረ ንምግባር እዩ።
እንተዀነ እዚ እከይ ተግባር ንምፍሻል ’’ድፋዕ ህላወና ኣይድፈርን’’ ዝብል ጭርሖ ሒዙ፣ ፀላእትና ናይ መወዳእታ ዝብልዎ መጠነ-ሰፊሕ ወራር፣ ካብ ድፍዑ ፈተኽ ከይበለ ንዝሓለፉ 52 ተኸታተልቲ መዓልትታት ኣብ ኩሉ ግንባራት ቀትርን ለይትን ብዘይ ዕረፍቲ ዝኳሻሕ ዘሎ ጀግና ሰራዊት ትግራይ፣ ዘይስኮን ህዝቢ ትግራይ ኣብ ጎኑ ኣሰሊፉ ታሪኽ ኣብልዐሊ ታሪክ ይፅሕፍ ኣሎ።
ብሓፈሻ ኣብ ኩሉ ግንባራት ዘሎ ህዝቢ ትግራይ ብፍላይ ነባራይ ሰሜን ምዕራብ ትግራይ፣ ብግፍዕን ጨፍጫፍን፣ ኣረመነታት ድንብርፅ ከይበለ፣ ግንባርን ደጀንን ብዘይፈሊ ኣገባብ ብወነን ህልኽን እንኮላይ ኣብ ድፋዕ ኣትዩ ዝገበሮን ይገብሮ ዘሎ ርብርብን ዘመዝገቦ ዓወትን ኣብ ታሪኽ ትግራይ ናይ ባዕሉ ቦታ ሒዙ ኣሎ።
ነዚ ተኣምራዊ ተጋድሎ መንግስቲ ትግራይ ዘለዎ ናእዳ እንትገልፅ ክብሪ ይስምዖ።
ብሓፂሩ ደመኛ ፃእትና ዋላ ብምድርን ብኣየርን ባርባራዊ ጨፍጫፍ ኣብ ልዕሊ ህዝብና እንተካየዱ ህዝባዊ ዕላማ ዝሓዘ፣ ክብርታት ተፀዋርነትን ምፅማምን ኣደንፊዕና፣ ዘይንሰግሮ ፀገምን ዘይንስዕሮ ፀላእን ፈፂሙ ከምዘየለ፣ ከምዘይህልውን፣ ህዝቢ ትግራይ፣ ኣብቶም ዝሓለፉ ኣርባዕተ ዓመታት ብሓፈሻ፣ ብፍላይ ኣብዚ ናይ ምንባርን ዘይምንባርን ዝውስን ናይ ሞትን ሕየትን ደማዊ ኲናት ዝካየደሉ ዘሎ መድረኽ ብጭቡጥ ኣርእዩ።
ማለት እውን ድፋዕን ዋልታን ብዝኾኑ መላምል ደቁ ኣብ ደቡብ፣ ሰቖጣ፣ ምዕራብ፣ ሰሜን ምዕራብ፣ ምብራቕን ሰሜን ምብራቕን፣ ግንባራት ተሃንዲዱ ዝመፀን ምምፃእ ዘየቛረፀን፣ ከምጨጉሪ ርእሲ ቆፂርካ ዘይውዳእን ማዕበል ሺሾ ኣራዊት ዕጡቕ ሓይሊ ወረርቲ ከከም ኣመፃፅእኡ ከም ኳና ዕንጉለ ደዃዕዃዕ እናበለ፣ ትግራይ ረመፅ ኮይና ክትውሕጦ ገይሩ መኪትዎ።
ሎሚ እውን ንደመኛ ፀላእትና ብዘይዕረፍቲ ከም ፅንብላሊዕ እናሓረረ ይምክት ኣሎ።
እወ!
ህዝቢ ትግራይ፣ ዝሓለፉ ዓመታት ኣብ ዝኾነ ኩርናዕ ዓለም ዘሎ ህዝቢ ክፀሮ ዘይኽእል መእለያ ዘይብሉ ፀገም ኣብ እንግድዓኻ ፀይርካ፣ ብምፅማም ሓሊፍካን ትሓልፍ ኣለኻን።
ብርግፅ እቲ ዘለናሉ ተኣናፊ መድረኽ ዋላ ከቢድ እንተኾነ፣ ብኽብርታት ተፃዋርነትን ምፅማምን፣ ዘሎ ኩለ-መዳያዊ ፀገም፣ ንሓንሳብን ንሓዋሩን ብቕልፅምና ከምእነወግዶ ኣየጠራጥርን።
ስለዙይ እቲ ወራር ብተነፃፃሪ ኣብ ዝሓፀረ ጊዜ መኪትና ብዓወት መሰስ ንምባል ክሳብ ሕዚ ናብ ግንባር ክኸትት ዝግብኦ ኩሉ መንእሰይ ትግራይና፣ ‘’ተጋደል!
ተጋደሊ!
ንጋደል!
’’ ኢሉ ብዘይወዓል ሕደር ንጀጋኑ ሰራዊትና ከምዝመስል፣ ህዝብና ድማ ሰራዊት ትግራይና ንምጥንኻር ይገብሮ ዘሎ ኩለ-መዳያዊ ደገፍ ኣሕይሉ ብምስራሕ ህዝባዊ መኸተና ከምዘዕውቶ፣ እምነት መንግስቲ ትግራይ ልዑል እዩ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
ጥቅምቲ 4/2015 ዓ/ም
መቐለ
ሰሙናዊ መልእኽቲ ቢሮ ርክብ ህዝብን መንግስትን ትግራይ
ሓምሊ ንዓና!
እኽሊ ንጀጋኑ ትግራይና!!
ኣረመኔ ፋሽሽታውያን ወረርቲ ሓይልታት ኣለና ዝብልዎ ኹሉ ዓቕምታቶም ኣዋዲዶም ካብ ነሓሰ18/ 2014ዓ/ም ጀሚሮም፣ብኣርባዕቲኡ ኩርንዓት ትግራይ፣ኣብ ብዙሓት ግምባራት ተዋፊሮም ናይ መወዳእታ ዝብልዎ ጥፍኣት ኹናት የካይዱ ኣለው፡፡ነዚይ ባርባራዊ ጨፍጫፍ ጆኖሳይድ ኣብ ምምካት፣ ኣብ ኹሉ ከባብታት ዘሎ ህዝቢትግራይ፣ ኣብ ጎኒ ንህይወቱ ዘይሰስዐ ድፋዕን ዋልታን ትግራይና ዝኾነ፣ መዘና ኣልቦ ጀግና ሰራዊትና ተሰሊፉ፣ ኩሉ ዓይነት መስዋእትነት ብምኽፋል፤ ቀንዲ ተዋሳኣይ ህዝባዊ ኹናት ባዕሉ ምዃኑ ሕዚ እውን ከም ወትሩ ደጊሙ ደጋጊሙ የመስክር ኣሎ፡፡
ኣስታት ንሓደ ወርሕን ክልተ ሰሙንን ብዘይ ምቁራፅ ኣብ ዝካየድ ዘሎ ናይ ምንባርን ዘይምንባርን ደማዊ ኩናት ድማ ኩለመዳያዊ ዓወታት፣ ብምምዝጋበ ድሙቕ ታሪኽ የመዝግብ ኣሎ፡፡ በዚ ጥሙር ቕልፅም ህዝብናን መላምል ሓየታትን ዋዕሮታትን፤ ደቂ ትግራይ ይምዝገብ ዘሎ ተወሳኺ ሓድሽ ቅያ፣ መንግስቲ ትግራይ ዝተሰመዖ ሓበን ብኽብሪ እንትገልፅ፣ ህዝብናን ሰራዊትናን ሒዝና፣ ዝተረፉና ዕማማት ህዝባዊ ኩናት፣ ብተነፃፃሪ ኣብ ዝሓፀረ ጊዜ ብዓወት ከም ንዛዝሞ ብምትእምማን እዩ፡፡ ኣብዙይ ዝካየድ ዘሎ ናይ ሞትን ሕውየትን ደማዊ ኩናት ፣ኣብ ገፀር፣ ከተማን ወፃእን ህዝቢ ትግራይ ብሓፈሻ፣ ብፍላይ፣ ኣብ ሰሜን ምዕራብ ትግራይ ዘሎ ህዝብና፤ ብኣየርን ብምድርን፤ ኣብ ልዕሊኡ ዝወርድ ዘሎ ብኣሽሓት ዝቑፀር ቁምቡላ ድምብርፅ ከየበሎ፤ ሓምሊ ንዓና!
እኽሊ ንጀጋኑ ደቅና!!
ኣብ ማእኸላይ ደቡብ፣ ሰሜንን ምብራቕ ትግራይ ዘሎ ህዝብና ድማ "ምሳሕ ንዓና!
ድራር ንደቅና" ዝብሉ ጭርሖታት፣ ሒዙ ፣እኽለ ማይ ብምቕራብ፣ ውግኣትና ብምልዓል፣ ሓጊዙ ጥራሕ እንተይኰነስ፣ ናይ ህይወት መስዋእትነት እውን ይኸፍል ኣሎ፡፡ብድማር ዋዕሮታትን ኣዴታትን ትግራይና፣ ኹሉ ነገር ድሕሪ ህልውና ትግራይና ኢለን፣ንህይወተን ከይሰሳዓ ኣብ ድፋዕ ኣትየን፣ እናዓለላ ፣ሞራል ጀጋኑና ብምድንፋዕ፣ ዝላዓለ ተራ ተፃዊተን እየን፡፡ሐዚ ውን ይፃወታ ኣሎዋ፡፡
ብሓፈሻ ህዝብና "ድፋዕ ህልውና ኣይድፈርን"!!
ብምባል፣ ብደሙ ፣ኣዕፅምቱ፣ ገንዘቡ፣ ፍልጠቱ፣ ጉልበቱ፣ እኽለማይ ብምውፋይ፣ ዝኸፈሎን ይኸፍሎ ዘሎን መስዋእትነት፣ ኣብ ታሪኽ ትግራይና ንዘላእለም ዝዝንተው ናይ ባዕሉ ፍሉይ ቦታ ሒዙ ኣሎ፡፡ኣብ ቐፃሊ ድማ ህዝብናን ሰራዊትናን ነዙይ መስተንክር ቅያ ዓቂቦም፣ዝተማልአ ዓወት ከምዘበስሩና ፣እንትርፊ ደመኛ ፀላእትና፣ ንፁህ ሕልና ዘለዎ ሰብን ደገፍትናን ንፃት 'ውን ኣይጠራጠሩን፡፡ ይኹን ዳ'ምበር ብሃንዳስነትን ፣መሪሕነትን፣ ኣረመኔ ጭፍራ ውልቀ መላኺ ኢሳያስ ኣፈወርቅን መላፍንቱን ጉጅለ ፋሽሽት ኣብይ ኣሕመድን፤ ኣብ ልዕሊ ህዝቢ ትግራይ ፣የካይድዎ ዘሎ፣ ጥፋኣት ጆኖሳይድ፣ መኪትና ብዓወት መሰስ ንምባል፣ ዘለና እንኮ መማረፂ ብጊዜ የለን መንፈስ ከቲትኻ ፣ምጉያይን ብዘይዕርፍቲ ምቅላስ ጥራሕን ጥራሕን ምዃኑ ክስመረሉ ይግባእ፡፡
ብሓፂሩ እዞም እንትርፊ ንህዝቢ ትግራይ ካብ ገፅ ምድሪ ምጥፋእ፣ ኻልእ ውራይ ዘይብሎም፣ ብደም ዝተጨማለቑ፣ ወረርቲ ሓይልታት፣ኣብ ኩሎም ግምባራት ፣ብጅግና ሰራዊትና ይበፅሖም ዘሎ ከቢድ ኪሳራን፣ውቅዒትን ክፃወርዎ ስለዘይኻኣሉ፣ኣብ ከተማን ገፀርን ንዝነብር ህዝብና፣ ብነፈርቲ ውግእ ፣ድሮንን ተወንጫፍን ከቢድ ብረትን ወገሐ ፀበሐ ብኣልማሚት ይጭፍጭፍዎ ኣለው፡፡እንተዀነ ህዝብና በዚ ባርባራዊ ጥፋኣት ጆኖሳይድ ፣ከይተሰኮነ ብዝበለፀ ሓሪኑ፣ ነቲ ህዝባዊ ኵናትን ንምዕዋት ኹሉ ዓቕሙ ኣዋዲዱ ቀትርን ለይትን ይረባረብ ኣሎ፡፡ዳያስፖራ ትግራይ እውን ፣ሓደሽቲ ምህዞታትን ስልትታትን እናቐየሰ ፣ዘለዎ ተልእኾ ብዕውት ኣገባብ ይፍፅም ኣሎ፡፡ብምዃኑ ዘይስልኪ ዳያስፖራ ትግራይ ንዝገብሮ ዘሎ ምንቅስቓሰ፣ ህዝብን መንግስትን ትግራይ ሕቡናት ምዃኖም ተረዲኡ ቃልሱ ከምዘደንፍዕ ይተኣማመኑ እዮም፡፡
ብድማር፣ኣረመኔ ወረርቲ፤ መስከረም 17ን 24/2015ዓ.ም ኣብ ልዐሊ ደቂ ትግራይ ነበርቲ ዓዲ ዳዕሮን ፣ተመዛበልትን፣ ምዕራብ ትግራይ ሓዊስኻ ኣብ ኹሉ ከባብታት ትግራይ ዘካየድዎን የካይድዎ ዘለውን ደብዳብ ነፈርትን ድሮንን ፣ መንግስቲ ትግራይ፣ በዚ ኣጋጣሚ ዝተሰመዖ ሓዘን ደጋጊሙ እንትገልፅ፣ ንብዓት ህዝብና ንምሕባስን ደም ንፁሃት ወገናትና ብዓወት ንምድባስን፣ ወይከ ፈተኽ!
ብምባል ህዝቢ ትግራይ ብሓፈሻ ፣ብፍላይ መንእሰይ ትግራይ፣ ናብ ታዕሊም ብምውሓዝ ይህቦ ዘሎ መልሲ ግብሪ ይበል ዘብል እዩ፡፡እንተዀነ እንገጥሞ ዘለና፣ ሺሾ ዕሱብ ኣራዊት ዕጡቕ ወረርቲ ሓይልታት፣መሊእና ንምሕምሻሽ፣ ሐዚ ውን ኹሉ ክኸትት ይግባእ፡፡ብፍላይ መንእሰይ ትግራይ ኣነ ንህዝበይ!
ንሕና ንህዝብና ኢሉ፣ ፅባሕ ከይኮነስ ሎሚ ናብ ታዕሊም ውሒዙ፣ ንጀጋኑ ሓየታትን ዋዕሮታትን ደቂ ትግራይ ክመስል ይግባእ፡፡ ኣብዚ ህዝባዊ ኹናት ተፀምቢርኻ ንባዕልኻን ንህዝብኻን ንዘድሕን ቅዱስ ተግባር ፈፂምካ ታሪኽ ዘላኣለም ኣብ ዘዘንትዎ ፍፃመ ስምካ ምንባር፣ምስ ዝዀነ ነገር ክነፃፀር ዘይኽእል፣መዐቀኒ ዘይብሉ ብጣዕሚ ፣ክቡር ዋጋ ዘለዎ ዕዱል ምዃኑ ክስመረሉ ይግባእ፡:ስለዙይ፣ ሕድሕድ ወላዲ ወዲ ትግራይ ብሓፈሻ፣ብፍላይ፣ ውልዶም ዘየጋደሉ ወለዲ ናይቶም ቅድም ክብል ማለት እውን ገሊኦም ንባዕሎ ሓዊስካ ፣ሰለስተ፣ኣርባዕተ ደቆም፤ ገሊኦም ድማ ፣ንደቆም ኒሕን ወነን ኣስኒቖም ዘጋደሉ ወለዲ፣ኣሰር ተኸቲሎም፣ደቆም መሪቖም ናብ ታዕሊም ንክውሕዙ ፣ሕድሪ ስውኣትን ፣ታሪኻዊ ሓላፍነትን ከምዘለዎም ተረዲኦም እጃሞም ከወፍዩ ይግባእ ፡፡
ብመንግስቲ ትግራይ ዝምራሕ ህዝብን ሰራዊትን ትግራይ፣ ኣብ ቅኑዕ ዕላማ፣ዓሲሉን ከም ብረት ፀኒዑን ኣብ ባዕሉ ጥራሕን ጥራሕን ተኣማሚኑ፣ ኣብቶም ዝሓለፉ ኣርባዕተ ዓመታት ዓለም ብዓለሙ ዘስደመመ ኩለመዳያዊ ዓወታት ጨቢጡ፤ እቲ ህዝባዊ ኩናት፣ ኣብ ብጣዕሚ ወሳኒ ምዕራፍ በፂሑ ኣሎ፡፡ብፍላይ ኣብ ዝሓለፉ 45 መዓልትታት ሓምሊ ንዓና!
እኽሊ ንጀጋኑ ትግራይና ፣ብዝብል ብዘካየዶ መሪር ተጋድሎ ፣ህዝቢ ትግራይ ብውሕዱ ዝኾነ ወራር ናይ ምምካት ብቕዓት ከምዘለዎ ብተግባር ኣመስኪሩ፣መፃኢ ጉዕዝኡ ብሩህ ምዃኑ የርኢ ኣሎ፡፡
ስለዙይ ህዝባዊ ኩናትና ብዓወት ንምዝዛም፣ብወቕቲ ኣዝመራ 2014/2015ዓ/ም ዝተዘረእ ዝራኣቲ፣ ካብ ባልዕን ብኽነትን ተኸናኺኑ፣ናብ ቖፎ ሓረስታይ ትግራይ ንኽኣትው ፣ክብርታት ምትሕግጋዝን ሓልዮትን ኣጠንኪርና፣ ክንረባረብ ይግባእ፡፡ናይ ከተማ ህዝብና 'ውን ዓሚ ዘጀመሮም ልማዓት ተኽሊ ገደና ኣጠናኺሩ ብምቕፃል ብውሕድ ድራር ለይቲ ዝኸውን ከፍሪ ኣለዎ፡፡ ድያስፖራና፣ ነጋዳይናን ናይ ከተማ ህዝብናን ፣ሰራዊትና፣ ንምሕጋዝ ብኹሉ ኣግባብ ይግበር ዘሎ ወፈያ፣ኣጠናኺሩ ከም ዝቕፅለሉ መንግሰቲ ትግራይ ይተኣማመን እዩ፡፡
በዚ ኣጋጣሚ፣ ኣብቶም ዝሓለፉ፣ ኩሎም፣ናይ ቃልስን ዓወትን ዓመታት ምስ ኣሕዋቱን ኣሓቱን ፣ተኸተልቲ ሃይማኖት ክርስትና ኢድን ኢድ ተታሒዞም ፣ዝተዋደቑን ፣ይዋደቑ ዘሎውን ኣብ ውሽጢ ዓድን ፣ዝተፈላለዩ ወፃኢ ሃገራትን ዝነበሩ ተኸተልቲ ሃይማኖት እስልምና ደቂ ትግራይ፤ እንዃዕ ንመበል 1497 ዓመት ልደት ነብዩ መሐመድ ኣብፀሐኩም!
ብምባል መንግስቲ ትግራይ፣ብስም ህዝቢ ትግራይ ሰናይ በዓል መውሊድ፣ ብምባል መልእኽቲ እንተመሓላልፍ፣ ማሕበረሰብ ሙስሊም ትግራይ፣ ሎሚ ይኹን ፅባሕ፣መኸተና ንምዕዋት ብዝበለፀ ኣጠናኺሩ ከምዝቕፅለሉ ብምትእምማን እዩ፡፡ 
ድፋዕ ህልውናና ኣይነድፍርን!
ሃለዋትናን ድሕንነትና ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
መስከረም 27 /2015 ዓ/ም
መቐለ

መግለፂ ማእኸላይ ኮማንድ
ፀላኢ ብተደጋጋሚ ንዘቕረብናሉ ፃውዒት ሰላም ረጊፁ ዕላዊ ወራር ካብ ዝጅምር እነሆ ወርሕን ፈረቓን ገይሩ ኣሎ።
ካብ መሰረታዊ እምነትናን ፅኑዕ መትከልናን ዝብገስ ንሰላም ቀዳምነት ሂብና ዝካኣል ፃዕሪ እናገበርና ፀኒሕና ኢና።
እንተኾነ ግን ኹናትን ህልቂትን ከምብሕታዊ መማረፂ ዝወስዱ ፋሽሽታውያን ወረርቲ ሰላማዊ መፍትሒ ነፂጎም ህዝቢ ትግራይ ከም ህዝቢ ንምፅናትን ንምጥፋእን ኩሉ ዓቕሞም ተጠቒሞም ይረባረቡ ኣለዉ።
ህዝቢ ትግራይ ብጥምየት ክሃልቅ ብኹሉ መእተውን መውፅኢን ዓፅዮም ዝብላዕን ዝስተን ስኢኑ ክበርስ እናገበሩ ድሕሪ ምፅናሕ “ሕዚ ተዳኺሞም እዮም፥ ወታደራዊ ሓይሊ የዋፅአና እዩ” ኢሎም ኣብዝኣመኑሉ እዋን ዕላዊ ወራር ጀሚሮም።
ኣብ ወርሒ ነሓሰ ብኣንፈት ደቡብ ከም ዋና መጥቅዒ ኣንፈት ተጠቒሞም መቐለ ንምቁፅፃር ዝካኣሎም ክገብሩ ፀኒሖም።
ድሕሪኡ እውን ናይ ኤርትራን ኢትዮጵያን ኩሉ ዓቕሚ ሒዞም ስፍሓትን መጠንን እቲ ወራር ብኹሉ ኣንፈት ክኸውን ገይሮም ኣለዉ።
ኣብዚ ብዓይነቱ ዝተፈለየ ገፊሕ ወራርን ህዝቢ ትግራይ ናይ ምጥፋእ ወፍሪን ከም ህዝቢ ህልውናና ንምርግጋፅ ክንብል ዘይኽበስ ፅኑዕ መኸተን ቃልስን ንገብር ኣለና።
ፀላኢ ብደቡብ ግንባር ዝጀመሮ መጥቃዕቲ ኣምኪንና ብፀረ መጥቃዕቲ ዓብይ ሓይሊ ደርዒምና ሰፋሕቲ ከባብታት ኣምሓራ ተቖፃፂርና ፀኒሕና ኢና።
ፀላኢ ነዚ ግንባር ንምቁፅፃር ተደጋጋሚ ፈተና እናገበረ እንተፀንሐ እውን ዕንወቱን ስዕረቱን ክዓሙቕ ካብ ምግባር ወፃኢ ዋላ ሓንቲ ለውጢ ከምፅእ ኣይከኣለን።
በዚ ከባቢ ዝነበረ ሓይሊ ፀላኢ ወቒዕና ተገዲድና ናብ ኣምሓራ ከባቢ ዝኣተና መሬት ኣምሓራ ንምሓዝ ኣይነበረን።
ኣብ ዝጥዕምን ዝመረፅናዮ ቦታን ጊዜን ፀላኢ ንምውቃዕ እምበር መሬት ኣምሓራ ማእኸል ዓውደ ውግእ ንምግባር እውን ኣይነበረን።
ናይ ፀላኢ ዓቕምታት ኣዳኺምና ከይፈተወ ናብ መኣዲ ሰላምን ዘተን ንምምፃእ ኢልና ዝኣተናዮ እዩ ነይሩ።
ይኹን’ምበር ፀላኢ ናይ ሰላምን ዘተን መማረፂ ብተግባር ተሓሲሙዎ ኣሎ።
ፀላኢ ሕልሙ ብሓይልን ኲናትን ከፈፅም መሊኡ ይረባረብ ኣሎ።
ጉጅለ ፋሽስት ኣብይ ኣሕመድ ናይ ውልቀ መላኺ ኢሳያስ ኣፈወርቂ መምርሒን ትእዛዝን ተቐቢሉ ሃፍትን ሓይሊ ሰብን ኢትዮጵያ ንውልቀ መላኺ ኢሳያስ ኣፈወርቂ ኣረኪቡ ዝተብሃሎ ጥራሕ እናፈፀመ ህዝቢ ትግራይ ንምብራስ ለይትን ቀትርን ይሰርሕ ኣሎ።
ነቲ ህሉው ዝምዕብል ዘሎ ኩነታት ኣብ ግምት ብምእታውን ኣብ ሃለዋትና ኣንፀላልዩ ዘሎ ልፍንታዊ ወራር ብዘተኣማምን መልክዕ ንምትሓዝ ዘኽእለና ናይ ቦታን ኣንፈትን ምምሕያሽ ኣድላይ ኮይኑ ኣሎ።
በዚ መሰረት ብኣንፈት ደቡብ ኣቲናዮ ካብ ዝነበርና ናይ ኣምሓራ ከባቢታት ወፂና ናይ ቦታ ምምሕያሽ ገይርና ኣለና።
ንዝሓለፉ ሰለስተ መዓልታት ሰራዊትና እዚ ውሳነ ተግባራዊ እናገበረ ፀኒሑ ኣሎ።
እዚ ካብ ውግእ ወፃኢ ብናይ ባዕልትና ተበግሶን ውሳነን ዝተፈፀመ ጥራሕ እዩ።
እዚ ብተደጋጋሚ ዝተድዓኸ ሓይሊ ፀላኢ በዚ ግንባር ተመሳሳሊ ፈተነ ዝገብር እንተኾይኑ ግን ኣብ ዝኾነ እዋን ብዝጥዕም ኣንፈትን ቦታን ንህልውናና ክንብል ተመሊስና ክንኣቱ ከምንኽእል ክፍለጥ ይግባእ።
ህልውናና ውሕስ ንምግባር ነካይዶ ዘለና ፍትሓዊ ቃልሲን መኸተን ክዕወት እዩ።
ሃለዋትናን ድሕንነትና ብቕልፅምና!
ትግራይ ትስዕር!
ማእኸላይ ኮማንድ!
22 መስከረም 2015 ዓ.ም.
መቐለ

ዜና ዓወት
ንዝሓለፉ 39 መዓልታት ብኹሉ ግምባራት ብዘይምቁራፅ ሓይልታት ፋሽስት ጉጅለ ኣብይ ኣህመድን ፋሽስት መንግስቲ ኤርትራን ኩሉ ዓቕምታቶም ኣዋፊሮም ማእለያ ዘይብሉ ስሩዕን ዘይስሩዕን ሓይሊ ኣኽቲቶም ዝጀመርዎ መጠነ ሰፊሕ ህዝቢ ትግራይ ናይ ምብራስን ምፅናትን ወፍሪ ወራር ሓየት ሰራዊትና ሕዚ እውን ብፅንዓት ይምክቶ ኣሎ።
ንህልውናና ክንብል ተገዲድና ኣብ ዝኣተናዮ ኩናት ህዝብን መንግስትን ትግራይ መሬት ዓፋር ማእኸል ውግእ ከይኸውን ዝለዓለ ጥንቃቐ እናገበሩ ፀኒሖም እዮም።
እንተኾነ ግን በደምን ህይወትን ህዝብታት ህይወቱን ስልጣኑን ዘናውሕ ዘሎ ባዕዳዊ ወራሪ ስርዓት ኢሳያስ ብኣንፈት በራሕለ ኣቢሉ መቐለ ንምእታው ዓሊሙ ብዝኸፈቶ ወራር መሬት ዓፋር ማእኸል ውግእ ክኸውን ገይርዎ ኣሎ።
ነዚ ብኣንፈት በራሐለ ገይሩ መቐለ ንምእታው ዝተንቀሳቐሰ ዕሱብ ሰራዊት ኢሳያስ ልዕሊ ሓሙሽተ ኣጋር ክፍላተ ሰራዊት ምስ ሙሉእ ናይ መካናይዝድ ዓቕሙ ንዝገበሮ ወፍሪ ወራር ብሓየት ሰራዊትና ተወቒዑ ሙሉእ ንሙሉእ ተደምሲሱ ኣሎ።
ኣብዚ ግንባር ዝነበረ ሓይሊ ላዕለዎት ኣዘዝቲ ክፍላተ ሰራዊት፣ ብርጌድን ቦጠለንን ሓዊሱ ምውት፣ ቁስልን ምሩኽን ኮይኑ ኣሎ።
ብርክት ዝበለ ማእኸላይን ፎከስትን ብረታት፣ ዕጥቅን ተተኳስን ከምኡ እውን መራኸቢ ሬድዮታትን ብጅግና ሰራዊትና ተመንዚዑ ኣሎ።
ፀላኢ ብግንባር ዓዲ-ዓርቃይ ፀለምቲ ተቖፃፂሩ ናብ ሽረ ንምእታው ክገብሮ ዝፀንሐ ተደጋጋሚ መጥቃዕቲ ብመስተንክራዊ ፅንዓትን ጅግንነትን ሰራዊትና ድሕሪ ምፍሻል ብፀረ መጥቃዕቲ ኣቢሉ ኣብኡ ዝነበረ ሓይሊ ፀላኢ ደምሲሱ ዓዲ-ዓርቃይን ከባቢኡን ዝተቆፃፀረ ሰራዊትና ንግዚኡ ኣብ ዓዲ ኣርቃይን ከባቢኡን ዓሪዱ ኣሎ።
ኣብዚ ግምባር፣ ፀላኢ ልዕሊ ትሽዓተ ኣጋር ክፍላተ ሰራዊት፣ ሓደ መከናይዝድ ክፍለ ሰራዊት ፋሽስት ጉጅለ ኣብይ ኣህመድ፣ ከምኡ እውን ብዓሰርተታት ኣሽሓት ዝግመት ናይ ኣምሓራ ፉሉይ ሓይሊ፣ ፋኖን ሚልሻን ዝተሳተፉ እንትኾኑ ዝበዝሕ ሓይሎም ምውት፣ ቁሱልን ምሩኽን ኮይኑ ኣሎ።
ካብዚ ዝተረፈ ድማ ተበታቲኑ ንድሕሪት ሃዲሙ ኣሎ።
ብኣንፈት ፀሊሞይ ተከዘ ሰጊሩ ሽረ ንምእታው ንኻልኣይ ግዜ ወፊሩ ዝነበረ 18 ኣጋር ክፍላተ ሰራዊት፣ ክልተ መካናይዝድ ክፍላተ ሰራዊት፣ ሓደ ቦጠሎኒ ኮማንዶ ሰራዊት ፋሽስት ጉጅለ ኣብይ ኣሕመድ፣ ብኣሽሓት ዝቑፀር ፉሉይ ሓይሊ፣ ፋኖን ሚልሻን ኣምሓራ ዝተሳተፍሉ ኮይኑ ዝዓቢ ሓይሉ ተወቒዑ ዝተረፈ ድማ ናብ ዝመፀሉ ተመሊሱ ኣሎ።
ብግንባር ደቡብ ፀላኢ ክግበሮ ዝፀንሐ ተደጋጋሚ መጥቃዕቲ ብመስተንክራዊ ፅንዓትን ጅግንነትን ሰራዊትና ብዝግባእ ይምከት ኣሎ።
ኣብዚ ግንባር ብኣንፈት ትኹለሽ፣ በላጎ፣ ጎብዬን ወርቄን 19 ኣጋር ክፍላተ ሰራዊት፣ ሓደ ኮማንዶ ክፍለ ሰራዊት፣ ሓደ ክፍለ ሰራዊት ሪፐብሊካን ጋርድ ፣ ሓደ መካናይዝድ ክፍለ ሰራዊት ፋሽስት ጉጅለ ኣብይ ኣሕመድ፣ ከምኡ እውን ኣርባዕተ ክፍላተ ሰራዊት ፉሉይ ሓይሊ ኣምሓራ፣ ብርክት ዝበለ ፋኖን ሚልሻን እናተሳተፉ ዘለዉ እንትኾኑ መስተንክራዊ ጅግንንትን ፅንዓትን መለለይኡ ዝኾነ ሓየት ሰራዊትና ዘዝመፀ ሓይሊ እናቐሽመደ ታሪካዊ ቅያ ይፍፅም ኣሎ።
ብግንባር ኣድያቦ ካብ ተከዘ ክሳብ መረብ ዝተዘርገሐ ኩለ-መዳያዊ መጥቃዕቲ ልፍንታዊያን ወራር ሕዚ እውን ተጠናኺሩ ቐፂሉ ኣሎ።
ኣብዚ ግንባር ጉጅለ ፋሽስት ኣብይ ኣሕመድ ንባዕዳዊ ወራሪ ኣሕሊፉ ዝሃቦም 18 ኣጋር ክፍላተ ሰራዊትን ክልተ ኮማንድ ክፍላተ ሰራዊትን ኢትዮጵያ ብኣሽሓት ዝግመት ፉሉይ ሓይሊ ኣምሓራ፣ ከምኡ እውን 24 ኣጋር ክፍላተ ሰራዊት፣ ሓደ ኮማንዶ ክፍለ ሰራዊትን ክልተ መካናይዝድ ክፍላተ ሰራዊትን ዕሱብ ሰራዊት ህግዴፍ እናተሳተፍሉ ዘለዉ ሰፊሕ ወፍሪ እዩ።
ሓየት ሰራዊትና ኣብዚ ግንባር እውን ህዝብና ንምፅናት ንዝወፈሩ ሓይልታት ብልዑል ፅንዓትን ተጋድሎን ይምክቶም ኣሎ።
ሰራዊት ትግራይ ንዝሓለፉ 39 ተኸታተልቲ መዓልትታት ቐትርን ለይትን ብዘይዕረፍቲ ብዝገብሮ ዘሎ መስተንክራዊ ተጋድሎ ኣብ ልዕሊ ወረርቲ ከቢድ ኪሳራ ኣብፂሑ ኣሎ።
ዛጊድ ላዕለዎት ኣዘዝቲ ዝርከብዎም ልዕሊ 93 ሺሕ ሓይሊ ፀላእቲ ምውትን ቁስልን እንትኾን ልዕሊ 10 ሺሕ ድማ ተማሪኹ ኣሎ።
ብርክት ዝበለ ከቢድ ብረት፣ ሰለስተ ቲ-72 ታንክታት፣ ብኣሽሓት ዝግመት ማእኸላይን ፎኮስትን ብረት፣ ብርክት ዝበለ መራኸቢ ሬድዮ፣ ብርክት ዝበለ ዕጥቅን ተተኳስን ተመንዚዑ ኣሎ።
16 ታንክታት ሓዊሱ ብርክት ዝበለ ኣፅዋር ፀላኢ ድማ ብጅግና ሰራዊትና ዓንዩ ኣሎ።
ኣብዚ ከምዚ ዝበለ መድረኽ ኩሉ ክኢልካ ለይትን ቐትርን ብዘይዕረፍቲ "ድፋዕ ህልውናና ኣየስበርን ኢልካ" ብመስተንክር ፅንዓትን ጅግንነትን ፉሉይ ቅያን ታሪኽን እትሰርሕ ንዘለኻ ጅግና ሰራዊትና ወታሃደራዊ ኮማንድ ሰራዊት ትግራይ ዝለዓለ ኣኽብሮቱን ናእድኡን እናገለፀ ዝጀመርካዮ ፅኑዕ መኸተ ኣጠናኺርካ ቐፅል፣ ዓወትካ ድማ ብዘይጥርጥር ክግሃድ እዩ።
ኩሉ ዝክኣለካን እዚ ጎዲሉካ ዘይትብሃልን ሓላል ህዝብና ክሳብ ሕዚ ብዝገበርካዮ ኩለመዳያዊ ናይ ህልውና ቃልሲ ኣብ ልዕሊ ፀላእትኻ ሰፍ ዘይብል ክሳራ ክስከሙ ትገብሮም ኣለኻ።
ነዚ ክሳብ ሕዚ እናካየድካዮ ዝመፃእኻ ቃልሲ ድማ ወታደራዊ ኮማንድ ስውራዊት ትግራይ መዘና ዘይብሉ ክብሪ ከምዘለዎ ክገልፀልካ ይፈቱ።
ይኹን እምበር እዞም ደመኛ ፀላእትና ኣብ ገፅ መሬት ክሳብ ዝሃለዉ ንዓኻ መሊኦም ካብ ምጥፋእ ንድሕሪት ስለዘይብሉ ሕዚ እውን ቃልስኻ ዝያዳ ክተሐይልን ርብርባትካ ብዝበለፀ ንክተጠናኽርን ይግባእ።
ሃለዋትናን ድሕንነትናን ብቕልፅምና!!
ትግራይ ትስዕር!!
ወታሃደራዊ ኮማንድ ሰራዊት ትግራይ
21 መስከረም 2015 ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ወይከ ፈተኽ!!
ልፍንታውያን ወረርቲ ኣለና ዝበልዎ ኩሉ ሰራዊቶምን መሳርሒ ኲናትን ኣዋዲዶም ካብ 18 ነሓሰ 2014 ዓ.ም ጀሚሮም ኣብ ልዕሊ ህዝቢ ትግራይ ብኩሎም ኩርናዓት ናይ መወዳእታ ዝበልዎ መጠነ-ሰፊሕ ወራር እናካየዱ ይርከቡ።
እዞም ሓይልታ ጀኖሳይድ ኣብ ልዕሊ ትግራይን ህዝባን ብምድርን ብኣየርን ማእለያ ዘይብሎም ገበናት እናፈፀሙ እዮም።
ከተማታትን ገጠራትን ትግራይ እናደብደቡ ኣብ ልዕሊ ሰላማውያን ወገናትናን መሰረተ ልምዓት ትግራይ እውን ከቢድ ጉድኣት እናብፅሑ እዮም።
ንከተማትት መቐለ፣ ውቕሮ፣ ሽረ፣ ዓድግራት፣ ዓዲዳዕሮ ሓዊስካ ኣብ ብዙሓት ዓበይትን ኣናእሽትን ከተማታትን ገጠራትን ትግራይ በብመዓልቱ ብነፈርቲ ውግእ፣ ድሮን፣ ተወንጫፍን ከቢድ ብረትን ኣረመኔያዊ ደብዳብ የካይዱ ኣለው።
ብዓል መስቀል ኣብ ዝኽበረሉ 17 መስከረም 2015 ዓ.ም ኣብ ልዕሊ ከተማ ዓዲ ዳዕሮ ዝተኻየደ ደብዳብ ነፈርቲ ውግእ እውን ህዝቢ ትግራይ ንምፅናት ናይ ዝሓዝዎ ሰይጣናዊ መደብ ኣካል ምዃኑ ብተግባር ኣረጋጊፆም ኣለዉ።
በዚ ናይ ክሕደት ደብዳብ ብዙሓት ሰላማውያን ወገናትና ክሃልቁን ሃፍትን ንብረትን ህዝቢ ትግራይ ብግፍዒ ክዓኑን ተገይሩ እዩ።
መንግስቲ ትግራይ ብሞት ንፁሃት ወገናትና ዝተሰምዖ መሪር ሓዘን እንትገልፅ ምስ ህዝቡ ኮይኑ ኣብዚ ገበን ዝሳተፉ ዘለዉ ሓይልታት ክሳብ መወዳእታ ከምዝፋረዶምን በዚ ድማ ደም ንፁሃት ወገናትና ብዓወት ከምዝድበስን ከረጋግፅ ይፈቱ።
ኣብዚ እዋን እዚ ካብ መኸትኡ ፈተኽ ናይ ዘይበለ ህዝብና፣ ሕድሪ ዝተሸከሙን ህዝባዊ ዕላማ ዝጨበጡን፣ ካብ ኣብራኹ ዝተፈጠሩ መላምል ጀጋኑ ደቁ፣ ኣብ ልዕሊ ወገናትና ይበፅሕ ዘሎ ማእለያ ዘይብሉ ኣረሜናዊ ጨፍጫፍ ዝያድቅ እናሓረኑ ኣብ ኩሎም ዓውደ-ግንባራትን ውግኣትን ንምእማኑ ዝኸብድ ቅያ ይፍፅሙ ኣለዉ።
እዞም ልፍንታውያን ፀላእትና ብተኸታታሊ ውግኣት ኣቢሎም ሰራዊት ትግራይና ንምርብራብ ዓሊሞም ካብ 18 ነሓሰ 2014 ዓ.ም ጀሚሮም ዝኸፈትዎ መጠነ-ሰፊሕ ወራር ብመስተንክራዊ ጅግንነትን ሓፂናዊ ፅንዓትን ሰራዊት ትግራይ እናተመከተ ይቕፅል ኣሎ።
ሓየት ሰራዊትና ህልውና ህዝቡ ንምርግጋፅ ኣብ ዘካይዶም ዘሎ ናይ መኸተ ውግኣት ኣብ ልዕሊ እዞም ወረርቲ ሓይልታት ዝለዓለ ሰብኣውን ንዋታዊን ክሳራ የሸክሞም ኣሎ።
ክሳብ ሕዚ ኣብ ዝተኻየዱ ውግኣት ሓየት ሰራዊትና ዘሐብን ታሪኽ እናሰርሐ እንትኾን ዘላቒ ህልውና ትግራይን ህዝባን ውሑስ ንምግባር ግን ሕዚ እውን ቃልስና ብዝበለፀ ክነሐይል ዘለና እዩ።
እዞም ልፍንታውያን ፀላእቲ ክሳብ ዝሃለዉ ህዝቢ ትግራይ ካብ ገፅ መሬት ንምጥፋእ ዝጀመርዎ ጀኖሳይድ ኣጠናኺሮም ካብ ምቕፃል ወፃኢ ካልእ ክሓስቡ ኣይክእሉን ስለዝኾነ ክጋደል ዝኽእል ኩሉ መንእሰይ ናብ ምግዳል ክዓስልን ኣብ ጎኒ እቶም መስተንክራዊ ጅግንነት ዝፍፅሙ ዘለዉ ኣባላት ሰራዊት ትግራይ ኮይኑ ታሪኻዊ ግቡኡ ክፍፅምን ይግባእ።
ፅንዓትን መትከላዊነትን ተዓጢቑ "ወይከ ፈተኽ!!
" ብዝልዓለ ወነን ሕራነን ከይተሓለለ ዝቃለስ ዘሎ ኣብ ውሽጢ ዓድን ወፃእን ዝርከብ ህዝብና ድማ ሎሚ እውን ከም ትማሊ ሓድነቱ ኣደልዲሉን ዓቕምታቱ ኣዋዲዱን ዓንዲ ሑቖ ሰራዊትና ኮይኑ ቃልሱ ኣሐይሉ ከምዝቕፅልን እምነት መንግስቲ ትግራይ ኣዝዩ ልዑል እዩ።
ተገዲደና ኣብ ዝኣተናዮ ኩናት ብዓወት ንምዝዛምን ኣብ ኩሉ ከባብታት ትግራይና ብኣየርን ብምድርን እናፈሰሰ ዘሎ ደም ንፁሃን ወገናትን ብምሕባስ ህልውና ትግራይን ህዝባን ብዘተኣማምን ብርኪ ውሑስ ንምግባርን ሕዚ እውን ብፅንዓት ካብ ምቅላስ ውፃኢ ካልእ መማረፂ ስለዘይብልና ኩሉ ትግራዋይ ተሳትፎኡ ዝያዳ ከሐይልን በዚ ኣቢልና ዕድመ ፀላእትና ክነሕፅርን መንግስቲ ትግራይ ይፅውዕ።
ድፋዕ ህልውናና ኣይነድፍርን!!
ሃልዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
20 መስከረም 2015 ዓ.ም
መቐለ

እዚ ህያው ዘይሃስስ መትከላውን ዘልኣለማውን ቃል ስውኣት ትግራይ ዝቅዳሕ ካብ እርንቡን “መስመራውን” እምነትን መንነትን ህዝቢ ትግራይ ንምዃኑ ንህላውኡን ደሕንነቱን ካብ ጥንቲ ጀሚሩ ዘካይዶ ዘሎ ቃልሲ ህያው ምስክር እዩ፡፡እዚ ኣብ ሓበራዊ ረብሓን ምክብባርን ህዝብታት ዝተመርኮሰ፤ ፍፁም ግርሑን ንፁር ኣንፈት ዘቅመጠ መትከል፤ ህዝቢ ትግራይ ኣብ መዋእል መንግስታዊ ምምሕዳሩ እናረጋገፆ ዝመፀ ንዋጋ ዕዳጋ ዘይቀርብ ሕላገት ማዕርነት ደቂ ሰባት ዝሓለወ ኣዝዩ ክቡርን ረዚንን መትከል እዩ፡፡


ብምኽንያት በዓል መስቀል ዝተዳለወ መልእኽቲ ቢሮ ርክብ ህዝብን መንግስትን ትግራይ
ዘመዝገብናዮም ኩለ-መደያዊ ዓወታትና ዓቂብና- ህዝባዊ መኸተና ኣብ ዳርችኡ ንምብፃሕ ንረባረብ!!
ቅድሚ ኩሉን ልዕሊ ኩሉን ኣብ ውሽጢ ዓድን ኣብ ወፃእን ንእትነብር ህዝቢ ትግራይ ብሓፈሻ፣ ብፍላይ ኣብ ኩሎም ዓውደ ግንባራት መስተንክር ቅያ እናሰራሕኻ፣ ብዩኔስኮ ዝተመዝገበ ዓለም ለኸ መለለይና ዝኾነ ዘይድህሰስ ቅርስና በዓል ደመራን መስቀልን 2015 ዓ.ም፣ ብተደራራቢ ዓወት ክንዝክሮ ንዝገበርካ መዘና ኣልቦ ጅግና ሰራዊትና፣ ቢሮ ርክብ ህዝብን መንግስትን ትግራይ ብስም ህዝብን መንግስትን ትግራይ እንኳዕ ኣብፀሐና ኣብፀሓኩም ዝብል መልእኽቲ ሰናይ ትምኒትን እንተመሓላልፍ ዝለዓለ ክብሪ ይስምዖ።
ብርግፅ ሎሚ ዓመት፣ ብምኽንያት ልፍንታውያን ወረርቲ ሓይልታት ኣብ ልዕሊ ህዝቢ ትግራይ የካይድዎ ብዘለው መጠነ-ሰፊሕ ወራርን፣ በብዕለቱ ብድሮንን ነፈርቲ ውግእን ዝፍፅምዎ ዘለው ጆኖሳይድ፣ ኣብዚ እዋን በዓል ደመራን መስቀልን ከምወትሩ ህዝብና ተኣኪቡ ብድሙቕ ሃይማኖታውን ባህላውን ስነ-ስርዓት ንኸኽብሮ ዕድል ኣይረኸበን።
ህልውናና ውሑስ ብምግባር ኣብ ቀፃሊ ብድሙቕ ፅምብል ከምእነኽብሮ ግን ኣየጠራጠርን።
ኣብዚ እዋን እዚ ሓየታትን ዋዕሮታትን መላምል ደቂ ትግራይ፣ ኣብ ኩሉ ግንባራት ትኳሽሑ ዘለኹም፣ ኩሎም ኣካላት ሰራዊትና ከምሰንሰለት ኢድ ንኢድ ተቖላሊፍኩም ብቐሊሉ ንምእማኑ ዘፀግምን ብቃላት ንምግላፅ ዘይከኣልን፣ ኣብ ልዕሊ ዑሱባት ዕጡቓት ኩሎም ወረርቲ ሓይልታ ትከቢድ ውቅዒት ብምዕራፍ፣ ተመዝግብዎ ዘለኹም ዓወት፣ ተርእይዎ ዘለኹም ፅንዓትን ተኣምርን፣ ህዝብን መንግስትን ትግራይ ጠስሚ ኣስቲዩ፣ ካብ ትማሊ ብዝበለፀ ክሳዶም ኣቕኒዖም፣ ኣብ ኩሎም መድረኻት ቃልሲ ዲፕሎማስያዊን ፖለቲካውን ግቡእ ቦታ ክረኽቡ እጃምኩም ተወፍዩ ኣለኹም።
በዚ መስተንክር ሓዱሽ ተወሳኺ ቅያኹም ህዝቢ ትግራይ ጠስሚ ልቡ ሰትዩ፣ ዓለም ኣደሚሙ፣ ብኣንፃሩ ወረርቲ ድማ ዝሕዝዎን ዝጭብጥዎን ክስእኑ ይገብሮም ኣሎ።
እንተኾነ ኩለ-መዳያዊ ዓወታትና፣ ንዝተማልአ ዓወት መንጠሪ ስንቂ ክኾነና እምበር ክንዘናጋዕን ክነስተራሕን ፈፂሙ ኣይግባእን።
ምኽንያቱ ሕዚ እውን ዓበይቲ ዕማማት ህዝባዊ መኸተና ሕዚ እውን ቀፃሊ ስራሕ ዝጠልቡ እዮም።
ዋላ ብዙሕ ርሕቐት ተጓዒዝና ኢና እንተበልና ገና መሊእና ኣይተዓወትናን።
ብምዃኑ ህዝቢ ትግራይ ከም ህዝቢ ካብ ገፀ-ምድሪ ንምጥፋእ ድቃስ ዝሰኣኑ ደመኛ ፀላእትና ሎሚ እውን ብዓይኒ ዕሙተይ ናይ ሞትን ሕየትን ጥፍኣት ይፍፅሙ ኣለው።
ሓመድ ድበ ክሳብ ዝኽደኑ እውን ኣጠናኺሮም ከምዝቕፅልሉ ግልፂ እዩ።
ስለዚ ኣብ ድሮ በዓል መስቀል ዘመዝገብናዮም ኩለ-መዳያዊ ዓወታትና ዓቂብና ህዝባዊ መኸተና ኣብ ዳርችኡ ንምብፃሕ ደጀንን ግንባርን ተሰጣጢምና፣ ህላወ ትግራይን ህዝባን ሙሉእ ብሙሉእ ውሑስ ንምግባር ኩላትና ሓድነትና ኣጠናኺርና ክንረባረብ ታሪካዊ ግቡእ ኣለና።
ብፍላይ ክጋደል ዝኽእል ዕድሚኡ ዝኣኸለ ኩሉ መንእሰይ ብጊዜ የለን መንፈስ ናብ ማእኸላት ታዕሊም ክውሕዝ ይግባእ።
ወለዲ ድማ ‘’ ዕሰልየ ንጀጋኑ ደቂ ትግራይ ምሰልየ’’፣ ኢሎም ንደቆም መሪቖምን ወነ ኣስኒቖምን ከምዝልእኹ መንግስቲ ትግርይ ንፃት እውን ኣይጠራጠርን።
ደጊምና ርሑስ በዓል ደመራን መስቀልን ይኹነልና ንብል።
ድፋዕ ህልውናና ኣይነድፍርን!
ሃልዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
16 መስከረም 2015 ዓ.ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ህዝባዊ መኸተና ብዓወት ንምዝዛም ብፅንዓት ንረባረብ!!
ህዝቢ ትግራይ ካብ ገፅ ምድሪ ንምጥፋእ ቆሪፆም ዝተልዓሉ ልፍንታውያን ወረርቲ ሓይልታት ንስምምዕ ተፃብኦ ደው ምባል ብትዕቢት ጣሒሶም ካብ 18 ነሓሰ 2014 ዓ.ም ጀሚሮም ብኩሎም ኣንፈታት ትግራይ ከም ብሓዲስ ብዝወለዕዎ ወራር ናብ ደማዊ ኩናት ክንኣቱ ተገዲድና ኢና።
እዞም ፀላእቲ ቅድሚ ዓመታት ዝጀመርዎ ወፍሪ ጀኖሳይድ ንምምላእ "የኽእለና እዩ" ዝበሉዎ ኩሉ ዓይነት ምድላው ገይሮም ኣብ ልዕሊ ትግራይን ህዝባን ኩሉ ዓይነት ጥፍኣት ንምፍፃም እንተወፈሩ እውን ግን ሳላ መስተንክራዊ ጅግንነትን ሓፂናዊ ፅንዓትን ሰራዊትና እናተመከቱ እዮም።
ንፃውዒት ሰላም ህዝብን መንግስትን ትግራይ ተሓሲሞም ህዝቢ ትግራይ መሊኦም ንምጥፋእ ዝሓንፀፅዎ ፕሮጀክት ጥፍኣት ንምትግባር ኣብ ዝወለዕዎ ኩለመዳያዊ ጀኖሳይዳዊ ወራር ኣሎ ዝበልዎ ዓቐምን ሃብትን ኢትዮጵያን ኤርትራን ሙሉእ ብሙሉእ እናተጠቐሙ ይርከቡ።
ይኹን እምበር ሳላ እቲ ንህልውናን ክብርን ህዝቡ ኩቡር መስዋቲ እናኸፈለ ንፀላእቱ በቢዝመፅእዎ እናቐሽመደ ክሳራ ኣብ ልዕሊ ክሳራ ዘሰክሞም ዘሎ ጅግና ሰራዊትና ዝሓሰቡዎ ጥፍኣት ከይሰምር ብዝገርም ፅንዓት እናመከቶም ይርከብ።
እዞም ልፍንታውያን ወረርቲ ሓይልታት ንከተማ መቐለ ሓዊሱ ከተማታት ትግራይ ብድሮን፣ ነፈርቲ ውግእን መዳፍዕን ብተደጋጋሚ ብምድብዳብ ኣብ ልዕሊ ሰላማውያን ሰባት ብኣልማሚት እናጨፍጨፉ እዮም።
በዚ ክሕደት ዝተመልኦ ጨፍጫፍ ህፃናት፣ ደቂ ኣንስትዮን ሽማግለታትን ትግራይ ግዳይ መስዋእትን መቑሰልትን ይኾኑ ኣለዉ።
ኣብ ልዕሊ ንብረትን መሰረት ልምዓትን እውን ብዙሕ ዕንወት የብፅሑ ኣለዉ።
ህዝብን መንግስትን ትግራይ ግን በዚ ግፍዓዊ ጨፍጫፍ ዝያዳ ክንሕርንን ፀላእትና መሊእና ንክንድምስስ ብዝበለፀ ክንፀንዕን እምበር ብከምዚ ዝበሉ ፋሽስታዊ ተግባራት ኣይንስኮንን!
ህዝባዊ መኸተና ብምዕዋት ህልውና ትግራይን ህዝባን ሙሉእ ብሙሉእ ውሑስ ንምግባር ጅግና ሰራዊትና ንዘካይዶ ዘሎ መስተንክራዊ ቅያን ህዝብና ንዝገብሮ ዘሎ "እዚ ጎዲሉዎ" ዘይብሃል ኩለመዳያዊ ሙሉእ ተሳትፎን መንግስቲ ትግራይ ዘለዎ ክብርን ናእዳን ይገልፅ።
ሕዚ እውን ንህልውናና ክንብል ተገዲድና ዝኣተናዮ ኩናት ብዘተኣማምን ዓወት ንክንዛዝም ኩሎም ዓቕምታትና ኣዋዲድናን ሓድነትና ኣስጢምናን ንክንረባረብ መንግስቲ ትግራይ ፃውዒቱ የቕርብ።
ስለዝኾነ ዕድመኡ ንምግዳል ዝበፅሐ መንእሰይ ትግራይ ናብ ምግዳል ክወርድን መስርዕ ጀጋኑ ብምምላእ ኣብዚ ታሪካዊ ምዕራፍ ቃልስና ካብኡ ዘድሊ ግቡኡ ብምዋፃእ ኣብ ልዕሊ ህዝቢ ትግራይ ዝተኣወጀ ኩለመዳያዊ ጥፍኣት ብፅንዓት ክምክትን ይግባእ።
ኣብ ውሽጥን ኣብ ወፃእን ዘለኻ ዓምዲ መኸትና ዝኾንካ ህዝቢ ትግራይ እውን ዝጀመርካዮ ናይ ህልውና ቃልሲ ብዓወት ብምዝዛም መሰል ዓርሰ ውሳነ ትግራይ ሙሉእ ብሙሉእ ክሳብ ዝረጋገፅ ፅንዓትካን ተሳትፎኻን ብዝበለፀ ኣጠናኺርካ ቀፂል።
ፍትሓዊ ዕላማ ክሳዕ ዝሓዝና፣ ኣብ ህዝባዊ መትከላትና ሙሉእ እምነት ጨቢጥና ብፅንዓት ክሳብ ዝተቓለስና፣ ደጀንን ግንባርን ተዋዲድናን ተናቢብናን ካባና ዘድሊ ኩሉ ዓይነት ቃልሲ ክሳብ ዘካየድና፣ ዋሕስ ህልውና ትግራይን ህዝባን ዝኾነ ሓየት ሰራዊትና መስተንክራዊ ጅግንነቱ ኣጠናኺሩ ክሳብ ዝቐፀለን ካብ ደጀን እውን ቃልስና ንምዕዋት ዘድልዩ ስራሕቲ ብእዋኑ ክሳዕ ዝተማልአን ዓወት ህዝቢ ትግራይ ዝግሃደሉ እዋን ርሑቕ ከምዘይከውን እምነት ህዝብን መንግስትን ትግራይ ልዑል እዩ።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
13 መስከረም 2015 ዓ/ም
መቐለ

ንኣባላት ሰራዊት ትግራይ ናይ ምሳሕ እንግዶትተ ገይሩ።
ብምትሕብባር ቢሮ ርክብ ህዝብን መንግስትን ትግራይን ቤት ፅሕፈት ማሕበር ደቂ ኣንስትዮ ዞባ መቐለን ብምኽንያት ሓዱሽ ዓመት 2015 ዓ.ም ንኣባላት ሰራዊት ትግራይ ናይ ምሳሕ እንግዶት ተሳሊጡ፡፡
ነቲ እንግዶት ዝውዕል ወፃኢ ኣብ ሰሜን ኣሜሪካ ነበርቲ ቦስተን ዝኾኑ ሜሮን፣ ይርጋለምን መርሃዊን ዝተብሃሉ ግዱሳት ተወለድቲ ትግራይ ብዝለኣኽዎ 116500 ብር ሓገዝ ዝተሳለጠ ኾይኑ፤ ኣብ ልዕሊ ህዝቢ ትግራይ እናተፈፀመ ዘሎ ማእለያ ዘይብሉ ፅንተት ብዝግባእ ክሳዕ ዝምከትን ህልውና ህዝቢ ትግራይ ሙሉእ ብሙሉእ ውሑስ ክሳብ ዝኸውንን ኩለ መዳይ ቃልሲ ድያስፖራ ትግራይ ብምሕያል ብቐፃሊ እውን ሓገዞም ኣጠናኺሮም ከም ዝቕፅሉ ብመምህር ፍቕረ ኣሰፋ ኣቢሎም መልእኽቶም ኣመሓላሊፎም እዮም።
እዋናዊ መግለፂ ቢሮ ርክብ ህዝብን መንግስትን ትግራይ
ጉጅለ ፋሽስት ኣብይ ኣሕመድ ኣብ ልዕሊ ሰላማውያን ሰባት ዘካይዶ ዘሎ ተኸታታሊ ደብዳብ ድሮን ፋሽስታዊነቱ ካብ ምርግጋፅ ሓሊፉ ኣብ ባይታ ዝገጥሞ ዘሎ ክሳራ ዘቐይር ኣይኮነን!!
ፋሽስታዊ ጉጅለ ኣብይ ኣሕመድ ብኩሎም ግንባራት ዝጀመሮ ወራር ብመስተንክራዊ ጅግንነትን ሓፂናዊ ፅንዓትን ሰራዊትና እናተመከተ ይርከብ።
እዚ ጉጅለ ምስ ውልቀ መላኺ ስርዓት ኢሳያስ ኣፈወርቂ ሰይጣናዊ ግንባር ፈጢሩ ትግራይ ንምጥፋእ ዘካይዶ ዘሎ ቅሉዕ ወራር ኣብ ኩሎም ዓውደ ግንባራት ሰፍ ዘይብል ክሳራ ኣብ ዝሽከመሉ እዋን ኣብ ልዕሊ ሰላማውያን ሰባት ትኹረት ገይሩ ኣብ ብዙሓት ከባቢታት ትግራይ ደብዳብ ድሮን የካይድ ኣሎ።
ንከተማ መቐለ ሓዊሱ ኣብ ብዙሓት ከተማታት ትግራይ ብዘካይዶ ዘሎ ተኸታታሊ ደብዳብ ድሮን ኣብ ልዕሊ ህይወት ሰላማውያን ሰባትን ትካላት መሰረተ ልምዓትን ከቢድ ጉድኣት ኣብፂሑ ኣሎ።
መንግስቲ ትግራይ በዚ ኣረሜናዊ ደብዳብ ህይወቶን ብዝስኣኑ ወገናትና መሪር ሓዘን ከምዝተሰምዖ እንትገልፅ ንስድራ ግዳያትን መላእ ህዝቢ ትግራይን ድማ ፅንዓት ይሃብኩም ይብል።
ደም ንፁሃት ወገናትና ከንቱ ፈሲሱ ከምዘይተርፍን ገበነኛታት ክሳብ መወዳእታ ከምንፋረዶም እውን መንግስቲ ትግራይ በዚ ኣጋጣሚ ከረጋግፅ ይፈቱ።
ህዝብን መንግስትን ትግራይ በዚ ኣረሜንያዊ ወፍሪ ጀኖሳይድ ፋሽስታዊ ጉጅለ ኣብይ ኣሕመድንን መንግስቲ ውልቀ መላኺ ኢሳያስ ኣፈወርቅን ፍፁም ኣይንስኮንን።
ብኣንፃሩ ሓድነትና ብዝበለፀ ኣጠናኺርና ክወሩና ንዝመፅኡ ኩሎም ሓይልታት ከከም ኣመፃፅኣኦም ብዝግባእ ብምምካት ዘላቒ ህልውና ትግራይን ህዝባን ውሑስ ንምግባር ርብርብና ኣሐይልና ከምንቕፅል ፈታውን ፀላእን ክፈልጦ ዝግባእ።
ህዝብና ድማ ብልፍንታውያን ፀላእትና ኣብ ልዕሌና ዝተኣወጀ ወፍሪ ጀኖሳይድ ብዝግባእ መኪትና መሰል ዓርሰ ውሳነና ሙሉእ ብሙሉእ ክሳብ ነረጋግፅ ሕዚ እውን ዝጀመርካዮ ቃልሲ ህልውና ዝያዳ ኣበርትዕኻ ንክትቕፅል መንግስቲ ትግራይ ፃውዒቱ የቕርብ።
ህዝብን መንግስትን ትግራይ ኣብ ልዕሌና ዝተኣወጀ ቅሉዕ ጀኖሳይድን ወራርን ብሰላማዊ መንገዲ ንክፍታሕ ዕላዊ ዝኾነ ፃውዒት ኣብ ዘቐረብናሉ እዋን እዚ ፋሽስታዊ ስርዓት ድማ ብኣንፃሩ ኣብ ክንዲ ንፃውዒትና ኣወንታዊ መልሲ ዝህብን ንመስርሕ ሰላም ቅሩብነቱ ኣብ ክንዲ ዘርእን ንከተማታት ትግራይ ተኸታታቲ ደብዳባት ድሮን ብምክያድ ንዘተ ሰላም ከምዝተሓሰመ ብተግባር ኣረጋጊፁ ኣሎ።
ንሕና ግን ሕዚ እውን እንተኾነ እቲ ዝካየድ ዘሎ ደማዊ ኩናት ብሰላማዊ መንገዲ ዘላቒ ፍታሕ ንክረክብ ካባና ዘድሊ ኩሉ ንምግባር ድሉዋት ምዃንና ደጋጊምና ክነረጋግፅ ንደሊ።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
06 መስከረም 2015 ዓ.ም
መቐለ

መግለፂ ሓዘንን ውግዘትን ጉባኤ ትካላት ሃይማኖት ትግራይ
"እቲ ኣብ ልዕሊ ንህዝቢ ኢትዮጵያ ብዓል ውዕለታ ዝኾነ ህዝቢ ትግራይ ዝፍፀም ዘሎ ናይ ግፍዒ ግፍዒ እትምልከቱ ዘለኹም ህዝቢ ኢትዮጵያ፣ ሕብረት ኣፍሪካ፣ ኣሜሪካ፣ ኣውሮፓን መላእ ማሕበረሰብ ዓለምን፤ ነዚ ሕጊ ኩናት ብምጥሓስ ኣብ ልዕሊ ንፁሃን ዜጋታትና ብደብዳብ ድሮንን ጥሜትን ከም መሳርሒ ኩናት ኮይኑ ዝፍፀም ዘሎ ምፅናት ዘርኢ ... ብምኹናን፤ ተፋለምቲ ሓይልታት ኩናት ጠጠው ኣቢሎም ንሰላም ቅሩባት ክኾኑ ፀቕጢ ክትገብሩልና ልባዊ ፃውዒትና ነቕርብ።
"

ፀላኢ ህዝቢ ትግራይ ንምብራስን ንምፅናትን ዓሊሙ ብኩሉ ግንባራት ዝጀመሮ መጠነ ሰፊሕ ወራር ብልዑል ፅንዓት ሰራዊትና ይምከት ኣሎ።
ፀላኢ ንኣዋርሕ ሙሉእ ምድላው እናገበረ ድሕሪ ምፅናሕ ትግራይ ዳግም ንምውራር ብብዙሕ ግንባራት ብዓይነቱ ዝተፈለየ ሰፊሕ መጥቃኦቲ ይገብር ፀኒሑን ኣሎን።
ፀላእትና ናይ ኢትዮጵያ ሙሉእ ሃፍቲ፣ ስሩዕን ዘይስረዕን ሓይሉን ዓቕሙን ኣኽቲቱ፡ ባዕዳዊ ወራሪ ስርዓት ኢሳያስ እውን ናይ ኤርትራ ኩሉ ዓቕሙን ትኽእሎኡን ተጠቒሞም ናይ ክልተ ሃገራት ተኽእሎን ዓቕምን ፀንቂቖም ብምውፋር ህዝቢ ትግራይ ናይ ምጥፋእ ገፊሕ ወፍርን ወራርን ይገብሩ ፀኒሖም።
እዚ ብትሕዝትኡን ስፍሓቱን ዝተፈለየን ልዕሊ ሰለስት (3) ሰሙን ለይትን ቀትርን ክካየድ ዝቐነየ ከቢድ ውግእ ብመስተንክራዊ ፅንዓትን ተጋድሎን ጅግና ሰራዊትና ውጥን ፀላእቲ ክብርዕን ይገበር ኣሎ።
በዚ መሰረት ፀላኢ ብግንባር ደደቢት ልዕሊ 23 ኣጋር ክፍላተ ሰራዊት፣ ሓደ መካናይዝድ ክፍለ ሰራዊት፣ 3 ክፍላተ ሰራዊት ናይ ኣምሓራ ፍሉይ ሓይልን ብድምር 27 ክፍላተ ሰራዊትን ብኣሽሓት ዝግመት ፋኖን ሚልሻን ዕርዲ ሰራዊትና ሰይሩ ናብ ሽረ ክኣቱ ዘምባሁቕ ዝነበረ ሓይሊ ፀላኢ ተሰይሩ ኣሎ።
ጅግና ሰራዊትና ድሕሪ ናይ ዓሰርተ (10) መዓልቲ ዕዉት ናይ ምክልኻል ውግእ ብ01 መስከረም 2015ዓ.ም ናብ ሙሉእ ፀረ ምጥቃዕቲ ብምስጋር ኣብዚ ዝነበረ ሓይሊ ተደምሲሱ ኣሎ፡ ዝተረፈ ድማ ተበታቲኑ ሃዲሙ ኣሎ።
ኣብ ግንባር ኣድያቦ ካብ 26 ነሓሰ 2014ዓ.ም ጀሚሩ ብ ሰለስተ (3) ግንባራት ማለት እውን ብፍቕያ ገብረ፣ ብዋዕላ ንህብን ሕረትን ናብ ዓዲ ኣውዓላ፣ ብኡ ኣቢሉ ሽረ ንምቁፅፃር ዝተገብረ ናይ ኢትዮጵያ 9 ኣጋር ክፍላተ ሰራዊት፣ ልዕሊ 3000 ናይ ኣምሓራ ፍሉይ ሓይልን ናይ ሻዕብያ ከዓ 24 ኣጋር ክፍላተ ሰራዊትን ክልተ (2) መካናይዝድ ክፍላተ ሰራዊትን ብምስላፍ ንልዕሊ 10 መዓልቲ ገፊሕ ምጥቃዕቲ ክገብር ፀኒሑ ኣሎ።
ሓየት ሰራዊትና ናይዞም ወረርቲ ጥሙር ሓይሊ ብዘተኣማምን ንምስባር ዝጥዕሞ ውሱን ናይ ቦታ ምምሕያሽ ብምግባር ዘዝመፀ ሓይሊ ብልዑል ብልሓትን ጥበብን ብምምካት ምዉት፣ ቁሱልን ምሩኽን ብምግባር ውጥን ደመኛታት ፀላእትና ክብርዕን ይገብር ኣሎ።
ብግንባር ዓዲ ኣርቃይ ካብ 28 ነሓሰ 2014ዓ.ም ጀሚሩ ልዕሊ 6 ኣጋር ክፍላተ ሰራዊት፣ ሓደ መካናዝድ ክፍለ ሰራዊት፣ 3 ክፍላተ ሰራዊት ናይ ኣምሓራ ፍሉይ ሓይልን ማእለያ ዘይብሉ ሚልሻን ፋኖን ብምኽታት ርብርብ ክገብር ቀንዩ ኣሎ።
ጅግና ሰራዊትና ነዚ ብተደጋጋሚ እናተሃንደደ ዝቐነየ ሓይሊ ፀላኢ እናቐሽመደ ኣብ ዝነበሮ ደው ክብል ገይርዎ ኣሎ።
ብግንባር ደቡብ ካብ 04 ጳጉሜን 2014ዓ.ም ዝቐፀለ ናይ ፀላኢ ፈተነ ልዕሊ 18 እጋር ክፍላተ ሰራዊት፣ 4 ክፍላተ ሰራዊትፍሉይ ኮማንዶ ፣ ሓደ ክፍለ ሰራዊት ሪፐብሊካን ጋርድ፣ ሓደ ክፍለ ሰራዊት መካናዝድ፣ 4 ክፍላተ ሰራዊት ናይ ኣምሓራ ፍሉይ ሓይሊን ብኣሽሓት ዝግመት ፋኖን ሚልሻን ኣሰሊፉ ብኣንፈት ወርቄ፣ ጎብዬ፣ ባላጎን ወንዶች በርን ከባቢኡን ተደጋጋሚ ምጥቃዕቲ ክገብር ቀንዩ ኣሎ።
ጅግና ሰራዊትና ነዚ ደጋጊሙ ዝመፅአ ፀላኢ ብዘይምሕረት ቀሽሚዱ ወርቄ፣ ኣለ ውሃ፣ ጎብዬ፣ ባላጎን ከባቢኡን ተቖፃፂሩ ደው ኢሉ ኣሎ።
ብካላእ ገፅ ብግንባር ሰቖጣ ካብ 25-30 ነሓሰ 2014ዓ.ም ዝቐፀለ ልዕሊ 13 ኣጋር ክፍላተ ሰራዊት፣ ሓደ ክፍለ ሰራዊት መካናይዝድ፣ 4 ክፍላተ ሰራዊት ናይ ኣምሓራ ፍሉይ ሓይልን ብበዝሒ ፋኖንን ሚልሻን ኣኽቲቱ ብኣበርገለ ገይሩ ሳምረን ከባቢኣን ንምቁፅፃር ዓሊሙ ተደጋጋሚ ፈተነታት እናገበረ ፀኒሑ ኣሎ።
ሕዚ እውን ክቕፅል ይሓስብ ኣሎ።
ጅግና ሰራዊትናን ሰራዊት ዴሞክራሲያዊ ምንቅስቓስ ኣገውን ብሓባር ብምዃን በዚ ግንባር ዝመፀ ፀላኢ ብምክልኻልን ብፀረ ምጥቃዕትን ክዳኸም ብምግባር ፀላኢ ክዕገስ ገይርዎ ኣሎ።
ኩሉ ዝክኣለካ ጅግና ሰራዊትና፡ ብዓል ፅኑዕ እምነትን መትከልን ሰራዊትና፡ ዋሕስ ህላዌን መንነትን ህዝቢ ትግራይ ዝኾንካ ሓየት ሰራዊትና፡ ናይ ክልተ ሃገራት ሙሉእ ዓቕምን ሓይልን ናይ ምድርን ሰማይን ኩሉ ዓይነት ተጠቒሞም ህዝቢ ትግራይ ከብርሱ ንዝመፅኡ ወረርቲ ዝኾነ ሰብ ካብ ዝግምቶ ንላዕሊ ምስ ፀላእቲ ጥራሕ ዘይኮነስ ንተፈጥሮ እውን በዲህኻ ብመስደሚም ፅንዓትካን ጅግንነትካን ተግባር ፀላእትና ክመክን ትገብር ኣለኻ።
ብደምካ ንብዓት ኣዴታት ትግራይ ንብዓት ሓዘን እንተይኮነስ ንብዓት ታሕጓስን ኩርዓትን ክኸውን እዩ።
ብመስዋእትኻ ትግራይን ህዝቢ ትግራይን ኮሪዑ ክነብር እዩ።
ብኣካላዊ መጉዳእትኻ ዕሸላትን ሰገናትን ትግራይ ክጉይሉ፣ ክጫድሩ እዮም።
እዚ ትገብር ዘለኻ ኢኻ እሞ ንተግባርካን ቅያኻን ወታደራዊ ኮማንድ ሰራዊት ትግራይ ዘለዎ ክብሪ በዚ ኣጋጣሚ ክገልፀልካ ይፈቱ።
ብፈተናን ፀበባን ፈተኽ ዘይትብል ምንጪ ኩሎም ፅንዓትናን ጥንካረናን ዝኾንካ ሓላል ህዝብና፡ ውላድካ ዝኾነ ጅግና ሰራዊትና እዚ ኩሉ ትኣምራዊ ቅያ ክፍፅም ኩሉ ክኢልካ፣ ክግበር ዝግብኦ ገይርካ ኢኻ።
ወታደራዊ ኮማንድ ሰራዊት ትግራይ ነዚ ኩሉ ፃዕርኻ፣ ቃልስኻን ትዕግስትኻን ዘለዎ ክብርን ናእዳን እናገለፀ ሕድርኻን ባሕግኻን ኣብ መወዳእታ ንምብፃሕ ሕዚ እውን ብዝለዓለ ተወፋይነት ከምዝጋደል በዚ ኣጋጣሚ ከረጋግፀልካ ይፈቱ።
ሃለዋትናን ድሕንነትናን ብቕልፅምና!!
ትግራይ ትስዕር!!
ወታደራዊ ኮማንድ ሰራዊት ትግራይ
03 መስከረም 2015ዓ.ም
መቐለ

ጉጅለ ፋሽስት ኣብይ ኣሕመድ ህዝቢ ትግራይ ካብ ገፅ መሬት ንምጥፋእ ዝጀመሮ ወፍሪ ጀኖሳይድ ብምጥንኻር ሎሚ 03 መስከረም 2015ዓ.ም ኣብ ማኸል ከተማ መቐለ ደብዳብ ድሮን ኣካይዱ ኣሎ።
በዚ ኣረሜናዊ ደብዳብ ኣብ ልዕሊ ሰላማውያን ሰባትን መሰረተ ልምዓትን ሓደጋ ኣብፂሑ ኣሎ።
ዩኒቨርሲቲ መቐለን ድምፂ ወያነ ትግራይን ዕላማታት እዚ ጥቕዓት እዮም።
እዚ ደብዳብ ነቲ ኣብ መሬት ዝበፅሖ ዘሎ ክሳራ ንምሽፋንን ህዝቢ ትግራይ ንምጥፋእ ዝጀመሮ ፕሮጀክት ብቐፃልነት ንምትግባርን ብኩሉ ዓቕሙ ንምጥቃም ዘለዎ ዘይዛሪ ድልየትን ካብ ምርግጋፅ ሓሊፉ ካልእ ለውጢ ከምፅእ ኣይኽእልን።
03 መስከረም 2015ዓ.ም

ርሑስ ሓዲስ ዓመት
ኣብ ውሽጥን ኣብ ደገን ንዘሎ መላእ ህዝብና እንኳዕ ን2015ዓ.ም ኣብፅሓካ እንትንብል እቲ ሕዚ በፂሕናዮ ዘለና ኩለመዳያዊ ኩነታትን ምዕራፍን ኣብ ዝሓለፉ ክልተ ዓመታት ናይ ዘሕለፍናዮ መሪር ተጋድሎን ኣብዚ ከይዲ ናይ ዝኸፈልናዮ ክቡር መስዋእትን ውፅኢት ምዃኑ ብምዝካር እዩ።
ፀላእትና ካብ ገፅ መሬት ከጥፍኡና ብኩሉ ሸነኽ ኣለዉ ምስ ዝበሉዎም መላፍንቲ ተዋዲዶም ዝክኣሎም ኩሉ ገይሮም እዮም።
ኣብ መትከልና ፀኒዕናን ሓድነትና ኣሐይልናን ብትረት ሳላ ዝተቓለስና ግን ብዙሕ መስዋእቲ እናኸፈልና እውን እንተኾነ ከምቲ ፀላእትና ዝሓሰብዎ ህላወና ከጥፍኡዎ ኣይክኣሉን፤ ንቐፃሊ እውን ባህጎም ክሰምር ኣይኽእልን።
ሕዚ እውን መሰረታዊ ዕላማ እዚ ህዝባዊ ኩናት ሙሉእ ብሙሉእ ክሳብ ዝዕወት ቃልስና ኣሐይልና ክንቕፅል ይግባእ።
መፃኢ ጉዕዞና ብሩህ ንምግባር ሕድሕድ ትግራዋይ ብውልቀን ብውዳበን ዝገብሮ ዘሎ ቃልሲ ዝያዳ ኣጠንስኺሩ ከምዝቕፅል ድማ እምነት ህዝብን መንግስትን ትግራይ ልዑን እዩ።
ርሑስ ሓዲስ ዓመት!
ሃለዋትናን ድሕንነትና ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
05 ጳጉሜን 2014ዓ.ም
መቐለ

እዋናዊ መግለፂ መንግስቲ ትግርይ!
ተኸታታሊ ደብዳብ ከቢድ ብረትን ተወንጫፍን ኣረሜንያዊ መንግስቲ ውልቀ መላኺ ኢሳያስ ኣፈወርቂ ስዕረቱ ዘመላኽት እዩ!!
መንግስቲ ውልቀ መላኺ ኢሳያስ አፈወርቂ ብኹሎም ግንባራት ዝኸፈቶምን የካይዶምን ዘሎው መጠነ-ሰፊሕ ወራራት ብፍላይ ካብ 28 ነሓሰ 2014 ዓ.ም ጀሚሩ ንከተማታት ሸራሮ፣ ሽረ፣ ዓዲ ግራት፣ ካልኦት ኣናሽቲ ከተማታትን ናይ ገጠር መንደራትን ብከቢድ ብረትን ተወንጫፍን ተኸታታሊ ደብዳብ የካይድ ኣሎ።
በዚ ሰይጣናዊ ደብዳብ ብዙሓት ደቂ ትግራይ ግዳይ መስዋእትን መጉዳእቲ ኣካልን ኮይኖም ኣለዉ።
መንግስቲ ትግራይ ብመስዋእቲ እዞም ሰላማውያን ወገናትና መሪር ሓዘን ከምዝተሰምዖ ብስም ህዝቢ ትግራይ እንትገልፅ ንግዳያት ስድራ ድማ ፅንዓት ይሃብኩም ይብል።
ደም ንፁሃት ወገናትና ከንቱ ፈሲሱ ከምዘይተርፍን ገበነኛታት ክሳብ መወዳእታ ከምንፋረዶምን ድማ መንግስቲ ትግራይ የረጋግፅ።
ህዝብን መንግስትን ትግራይ በዚ ኣረሜንያዊ ወፍሪ ጀኖሳይድ መንግስቲ ውልቀ መላኺ ኢሳያስን ፋሽስታዊ ጉጅለ ኣብይን ኣይስኮኑን ጥራሕ እንተይኮነስ ሓድነትና ብዝበለፀ ኣጠናኺርና ንኣራዊት ዕሱብ ሰራዊት ህግደፍን መላፍንቱን ብዝግባእ ብምምካት ዘላቒ ህልውና ትግራይን ህዝባን ውሑስ ብምግባር ርብርብና ኣሐይልና ከምንቕፅል ፈታውን ፀላእን ክፈልጦ ዝግባእ ሓቂ እዩ።
ህዝብና ድማ ብልፍንታውያን ፀላእትና ኣብ ልዕሌና ዝተኣወጀ ጀኖሳይድ ብዝግባእ መኪትና መሰል ዓርሰ ውሳነና ሙሉእ ብሙሉእ ክሳብ ነረጋግፅ ዝጀመርካዮ ቃልሲ ህልውና ዝያዳ ኣበርትዕኻ ንክትቕፅል መንግስቲ ትግራይ ፃውዒቱ የቕርብ።
ሃለዋትናን ድሕንነትናን ብቕልፅምና!!
ትግራይ ትስዕር!!
መንግስቲ ትግራይ
04 ዻጉሜን 2014 ዓ.ም
መቐለ

ሎሚ ኣሪገ እምበር ኮበል እየ ነይረ…!!
(octogenarian)
(እዚ ፅሑፍ ናይቲ ፀሓፊ ናይ ውልቀ እምነት እምበር ናይ ቢሮ ርክብ ህዝብን መንግስትን እምነትን ቅዋምን ኣይውክልን)
ከም ፍትሒት (ብይን) መዝገበ ቃላት ቋንቋ እንግሊዝኛ ‘’octogenarian’’ ማለት ኣብ ሞንጎ 80 ዓመትን 89 ዓመት ዘሎ ሰብ እዩ።
ብምዃኑ ሎሚ ነዚ ኦክቶጀነሪያን ዝብል ርእሰ ብምሃብ ሓደ ክልተ ንምባል ምኽንያት ዝኾነ፣ ዝሓለፈ ሰሙን 61 ዓመት ዘቑፀረ፣ ናይ ትማሊ ህዝባዊ ግንባር ሓርነት ኤርትራ (ሻዕብያ)፣ ናይ ሎሚ እኩይ ህግደፍ ዝበሃል፣ ሓደ እግሩ ኣብ ጉድጓድ ብዘእተወ እካብ ጭፍራ ኣረጉቶት መራሕቲ፣ ኣብ ዝሓለፈ ወርሒ ዘውፀኦ ሰነድ መበገሲ ብምግባር እዩ።
እዚ ኦቦሓጎ ናይ ሎሚ ወለዶ ብዝኾነ፣ ኣረመኔ ውልቀ መላኺ ኢሳያስ ኣፈወርቂ ዝምራሕ፣ ‘’ጭፍራ ኣረግቶት ጉጅለ’’ ልዕሊ 60 ዓመት ኣብ መሪሕነት ተኾይጡ፣ ማእለያ ዘይብሎም ግፍዕታት ኣብ ልዕሊ ምሩፃት ተቃለስቲ ኤርትራውያን ብቐንዱ፣ ብሓፈሻ ድማ ኣብ ልዕሊ ህዝቢ ኤርትራ ኣብፂሑ እዩ።
እዚ እንትርፊ ኩናትን ጥፍኣትን ካሊእ ውራይ ዘይብሉ ‘’ጭፍራ ኣረግቶት ጉጅለ ሻዕብያ’’ ኣብ ልዕሊ ህዝቢ ትግራይ እዉን ካብ 1977ዓ/ም ጀሚሩ፣ ታሪኽ ይቕረ ዘይብሎ ክሕደት ፈፂሙ እዩ።
እዚ ዕድሚኡ፣ ዕድመ ሓዱሽ ወለዶ ኤርትራን ትግራይን ብኸንቱ ዝበልዕ ዘሎ ሓይሊ ምልኪ፣ ኣብቶም ዝሓለፉ 31 ዓመታት ብሓፈሻ፣ ብፍላይ ኣብቶም ዝሓለፉ 2 ዓመታት፣ ምስ መላፍንቱ ጉጅለ ፋሽስቲ ኣብይ ኣህመድ፣ ገባታይ ኣመራርሓ ኣምሓራን፣ ነበር ፕረዚደንት ሪፓብሊክ ሰማልያን፣ ‘’ ቃል ኪዳን ጥፍኣት’’ ኣሲሩ ኣብ ልዕሊ ህዝቢ ትግራይ ዝተፈፀመን ይፍፀም ዘሎን ጀኖሳይድ ሃንዲሱን መሪሑን ጥራሕ እንተይኮነስ፣ ብኣራዊት ዑሱብ ዕጡቕ ዓቀይታይ ሓይሉ፣ ሰይጣናዊ ተግባር ፈፂሙን ይፍፅምን ኣሎ።
ጉጅለ ሽማግለታት መሪሕነት ህግደፍ፣ ቅድሚ ሕዚ ብዘፍሰሶ ደም ህዝቢ ትግራይ ክረዊ ስለዘይከኣለ፣ ሕዚ እውን ቅድሚ ኣርባዕተ ዓመታት ’’ፖለቲካዊ ሕፅቦ’’ ኣብ ልዕሊ ህዝቢ ትግራይን መሪሕ ውድብ ህውሓትን ንምክያድ ዝሓንፀፆ ፕሮጀክት ጥፍኣት ኣጠናኺሩ ንምቅፃል ዘኽእሎ ኣብ ወርሒ ሓምለ 2014 ዓ/ም ስትራተጂካዊ ሕምስምስ ‘’strategic conundrum’’ ሰነድ ኣዳልዩ፣ ስነ-ልቦናውን ዕላውን ወታደራዊ ወራር ኣብ ልዕሊ ህዝቢ ትግራይ የካይድ ኣሎ።
እዚ ሎሚ ኣሪገ እምበር ኮበል እየ ነይረ ---!!
ዝብል ኣበሃህላ ቀዳሞት ወልዲ ዝተሓንገጠ፣ ማለት እውን ካብ ብዕሸሉ ጀሚሩ ሕዚ በፂሕዎ ዘሎ 80 ዕድመ፣ ‘’ህዝቢ ትግራይ ቀንዲ ፀላኢ ህዝቢ ኤርትራ እዩ’’ ኢሉ ዝተበገሰ ጉጅለ ኣረግቶት ህግደፍ፣ ትኪ እዉን ከሙልቅ ኣይኽእልን ኢሉ ህዝቢ ትግራይ ብመልክዕ ፕሮጀክት ጥፍኣት ካብ ገፀ-ምድሪ ንምጣፍእ ምስ መሻርክቱ ኮይኑ ቅሉዕ ወታደራዊ ወራር ሓዊስካ ኩሉ ዓይነት ኣረመኒያዊ ተግባር ጀኖሳይድ ብዝኸፍአ ኣገባብ ይፍፅም ኣሎ።
ይኹን ዳ’እምበር፣ ከምቲ ከየንቲ ትግራይ ‘’ ከይመላለአና’’ ዝበልዎ፣ ኣብ ልዕሊ ህዝቢ ትግራይ ህልቂት፣ ከምኡ እዉን፣ ኣብ ሞንጎ ተፈልዮም ክፈላለዩ ዘይክእሉ፣ ኣሓት ህዝብታት ኤርትራን ትግራይን ዘይግባእ ጋግ ፈጢሩ ከይጠፍእ ስግኣት ኣሎ።
ካብዚ ሓሊፉ ሎሚ ኣሪገ እምበር ኮበል እየ ነይረ ---!!
(octogenarian) ፣ ዋላ ሰማይን መሬትን እንተተጣቢቑ፣ ንህዝቢ ትግራይ ፈፂሙ ከምበርክኽ ኣይክእልን።
ነዚ እዉን እዩ ኣብ ኩሎም ግንባራት ብሰራዊት ትግራይ ብዝግባእ እናተመከተ ዘሎ።
ብሓፂሩ ብደም ንፁሃን ህዝብታት ኤርትራን ትግራይን ዝተጨማለቐ ጉጅለ ኦክቶጀነሪያን፣ ኣብ ዝሓለፉ 31 ዓመታት፣ 1.5ሚልዮን ኤርትራውያን ግዳይ ስደት፣ ግብረ-ራዕዳውያን፣ ኣራዊት ባሕርን ገይሩ፣ ዓዲ ጥርሓ ክትተርፍ ገይሩ እዩ።
ኣብ ስልጣን ዘበኑ ኣብ ልዕሊ ሱዳን፣ የመን፣ ጅቡትን ኢትዮጵያን ኲናት ከፊቱ መናእሰይ ኤርትራውያን ከምፅምብላሊዕ ክሓሩ ገይሩ።
ኣብዚ ሰሙን ድማ፣ ሽማግለታት፣ ህፃውንቲ ከምኡ እውን ኣቕሽትን ዲያቆናትን ብሓይሊ እናሓፈሰ ናብ መጋርያ ሓዊ ንምእታው ይጓየይ ኣሎ።
ስለዙይ ኣብ ውሽጢ ይኹን ወፃኢ ዘሎ ህዝቢ ኤርትራ ይኣክል ክብል ይግባእ።
ክልተ ኣሕዋት ህዝብታት ካብዚ ንላዕሊ ክፈላለዩ ክፍቀደሎም ኣይግባእን።
ብድማር ጉጅለ ፋሽስት ኣብይ ኣህመድ ‘’ምስ ኣረጊት ምኸር፣ ምስ ሓያል ውረር’’ ዝብል ብሂል ተሓንጊጡ፣ ኣብ ሕቑፊ ደቂ ሰማንያ ዓመት ሽማግለታት ጭፍራ ህግደፍ ተሸጒጡን ተላፊኑን፣ ኣብ ልዕሊ ህዝብን መንግስትን ትግራይ ብኹሎም ኩርናዓት ዝኸፈትዎ መጠነ-ሰፊሕ ወራር፣ ብሰራዊት ትግራይ እናተመከተ፣ ሰራዊቶም ብ10 ኣሸሓት ዝቑፀር ዕሱብ ዕጡቕ ሓይሎም፣ ምዉት፣ ቁስልን ምሩኽን ኰይኑ።
እቲ ዝተረፈ ድማ ዝተፈለየ ዕድል ኣይህልዎን።
ብምዃኑ፣ ‘’ሎሚ ኣሪገ እምበር ኮበል እየ ነይረ…!!
’’ ብዝብል ተሃንዲዱ ዝመፀ ሓይሊ ጥፍኣት ልክዑ ፈሊጡ ንሓንሳብን ንሓዋሩን ፀግዑ ከምዝሕዝ ኣየጠራጥርን።
ሃለዋትናን ድሕንነትናን ብቕልፅምና!
ትግራይ ትስዕር!
ስመኝሽ ተስፋዬ የኋላሸት
ኣራት ኪሎ ኣዲስ ኣበባ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ጀግንነት ቀደማይ ወያነ-ዓቂብና ህልውናና ውሑስ ንምግባር ንረባረበ!!
ቅድሚ ኹሉ በብዓመቱ ዻጉሜን 2 እንዝክሮ መበል 79 ዓመት ምስረታ ቀዳማይ ወያነ ትግራይ ኣብ ውሽጢ ዓድን ዝተፈላለዩ ወፃኢ ሃገራትን ንእትነብር ህዝቢ ትግራይ እንኳዕ ብሰላም ኣብፅሓካ!
ኣብፀሐና!
ዝብል መልእኽቲ ሰናይ ትምኒት መንግስቲ ትግራይ ብስም ህዝቢ ትግራይ እንተመሓላልፍ ሓበን ይስምዖ፡፡
ሎሚ ዓመት መበል79 ዓመት ምስረታ ቀደማይ ወያነ እንዝክሮ "ጅግንነት ቀደማይ ወያነ-ደጋጊምዎ ሓድሽ ወለዶ ትግራይ ብወነ!
"ብዝብል መሪሕ ሓሳብ እዩ፡፡ ህዘቢ ትግራይ ኣብ ቀደማይ ወያነ ጥራሕ እንተይኰነስ ካብ ቀደም ካብ ጥንቲ ክጎብጥዎ ንዝመፁ ናይ ውሽጢ ገበቲ ሓይልታትን ባዕዳውያን ወረርትን ኩለ-መዳያዊ ስዕረቶም ክሽከሙ ብምግባር ወርቃዊ ታሪኽ ኣመዝጊቡ እዩ፡፡ ኩሎም ክብርታት ቀደሞት ወለዱ ኣማሊኡ ዝወረሰን ብልዑል ወነን ናህርን ዘማዕበለን ሓድሽ ወለዶ ትግራይ፣ በቢዕለቱ መስተንክር ይሰርሕ ኣሎ።
ብምዃኑ ህዝቢ ትግራይ ካብ ምድረ-ገፅ ንምጥፋእ ኣብ ልዕሊኡ ወፍሪ ጀኖሳይድ ይፍፅሙ ንዘለዉ ኩሎም ወረርቲ ሓይልታት ከም ኣመፃፅእኦም እናመከተ ሃለዋትን ድሕንነትን ህዝብና ዘላቒ ውሕስነት ንክረክብ ዘኽእሉ ዓበይቲ ዕማማት ይውግን ኣሎ።
ቀደማይ ወያነ መሰል ዓርሰ ውሳነ ህዝቢ ትግራይ ንምርግጋፅ፣ ብባዕዳውያን ሓይልታት ዝድገፍ ንዝነበረ መስፍናዊ ስርዓት ሃይለስላሰ ነቀይነቀይ ዘበሉ፣ መትከላት ህዝባውነት፣ ማዕርነት ወዘተ. ከምኡ እውን ዓርሰ-እምነት፣ ዓርሰ ምርኮዛን ጅግንነትን ዝኣምሰሉ ክብርታትን ቀዳሞት ወለዲ ተኾሊዑ ዝተረኣየሉ ድሙቕ ቅያ ህዝቢ ትግራይ እዩ፡፡ ሓዲሽ ወለዶ ትግራይና መትከላትን ክብርታትን ቀደሞት ወለድን ኣብ ዝሓለፉ 47 ዓመታት በይዛ ህዝቢ ትግራይ ክቡር መስዋእቲ ናይ ዝኸፍሉ ደቂ ህዝቢ ሕድሪ ዓቂቡ፣ ኣብዚ እዋን ብቃላት ምግላፅ ዘይከኣል ተኣምር ንፈታውን ፀላእን ብተግባር የርኢ ኣሎ።
ብድማር ሓዲሽ ወለዶ ትግራይ ብደሙ፣ ኣዕፅምቱ፣ ጉልበቱ ፣ ረሃፁን ገንዘቡን ተደራራቢ ቅያ የመዝግብ ኣሎ፡፡ እዚ ዘሐብን ታሪኽ ከምዘለዎ ኮይኑ ሕዚ እውን ብተወሳኺ ፖለቲካዊ፣ ወታደራውን ዲፕሎማሲያውን ዓወታት ንምድማቕ ሕዚ እውን ዘየላኣምናዮም ናይዚ ንኡስ መድረኽ ዓበይቲ ውራያት ብዓወት ንምኽንባት ብፅንዓት ምቅላስ ግድን ምዃኑ ክስመረሉ ይግባእ።
ስለዝኾነ ዘለናሉ ዝተሓላለኸ ንኡስ መድርኽ ብዓወት ንምኽንባት ሕድሕድ ወዲ ትግራይ ኣብ ዝተሰለፈሉ ዓውደ ስራሕን ዓውደ ግንባርን ከምወትሩ ሓድነቱ ኣስጢሙ ከምዝረባረብ ዘጠራጥር ኣይኸውንን፡፡ ብምዃኑ ቅድሚ ኹሉ መስርዕ ከይዛሪ፣ መንእሰይ ትግራይ ናብ ሰራዊት ትግራይ ክፅምበር ይግባእ፡፡ ነጋዳይን በዓል ሃብትን ትግራይ እውን ኣብቶም ዝሓለፉ ዓመታት ዝገብሮ ዝነበረ ኩለ-መዳያዊ ድጋፍ ክገብር ኣለዎ።
ሓረስታይ ትግራይና ዝሓለፉ ኣዋርሕ ምህርቲ ኣዝመራ ንምስሳን ዘርኣዮ ተወፋይነት ዓቂቡ፣ እኽሊ ክሳብ ኣብ ቖፎ ዝኣትው ክውገን ዝግብኦ ኩሉ ዓይነት ስራሕቲ ብወነን ህልኽን ተረባሪቡ ፍረ-ፃምኡ ክረክብ ዘይተሓለለ ፃዕሪ ክገብር ኣለዎ።
ኣምበሳደር ትግራይና ዝኾነ ዳያስፖራ ትግራይ ድማ ቅድሚ ሕዚ ዝገበሮ ዘይተሓለለ ቃልሲ ዝያዳ ብምጥንኻር ኩሉ ዓይነት ተጋድሎ ከምዝገብር እምነት ህዝብን መንግስትን ትግራይ ልዑል እዩ፡፡
ብሓፂሩ ብደመኛ ፀላእትና ብልፍንቲ ብዝተነበረሉ ዕፅዋን ክባን ይሳቐይ ዘሎ ህዝቢ ትግራይ ብሓፈሻ፣ ብፍላይ ናይ ከተማ ነባሪ ህዝብና ድማ መኸተና ንምዕዋት እናገብሮ ዘሎ ኩለ-መዳያዊ ርብርብ ብምጥንኻር ብፍላይ ደም ብምልጋስ ብሕፅረት ደም ዝሓልፍ ዘሎ ህይወት ንፁሃት ደቂ ትግራይ ንምድሓን ኣድላይ ዘበለ ፃዕሪ ምግባር ኣገዳሲ ምዃኑ ኣሚኑ ዝከኣሎ ኩሎ ክገብር ይግባእ።
ኣብ መወዳእታ ጅግንነት ቀደማይ ወያነ- ብውነን፣ ሕራነን ይደጋግም ዘሎ ሓዲሽ ወለዶ ትግራይና ተወሰኸቲ መስተንክራዊ ዓወታት ብምምዝጋብ 2014 ዓ.ም ከም እንዛዝምን፣ ሓዱሽ ዓመት 2015 ዓ.ም ድማ ጅግንነት ወለድና ዓቂብና ህላወና ውሑስ ንምግባር ነቲ ኩነታት ዝምጥን ኣንፈታት ነፂርና፣ ህዝባዊ ቃልሰና ብምሕያል ብሩህ ከምእንገብሮ እምነት ህዝብን መንግስትን ትግራይ እዩ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
30 ነሓሰ 2014 ዓ.ም
መቐለ

ሰበር ዜና
ፀላኢ ሎሚ ዕለት 26 ነሓሰ 2014ዓ.ም ወጋሕታ ካብ ስዓት 10:30 ጀሚሩ ናብ ኣድያቦ ብኣርባዕተ (4) ኣንፈታት መጥቃዕቲ ጀሚሩ ኣሎ።
ክሳብ ሕዚ ጀሚርዎ ዘሎ መጥቃዕቲ ካብ ፊቕያ ገብረ ናብ ኣዳመይቲ፣ ካብ ሰላሞ ንሽራሮ፣ ካብ ጎቦ ፅንዓት ንዓዲ ኣሰርን ዕርዲ ማትያስን፣ ካብ ዓዲ ጎሹ ናብ ዓዲ ኣሰር ማእኸል ዝገበረ እዩ።
ፀላኢ ገዚፍ ሓይሊ ናብ ኤርትራ ብምዛር ምስ ባዕዳዊ ወራሪ ሰራዊት ኤርትራ ጥምረት ፈጢሩ ህዝቢ ትግራይ ንምብራስን ንምፅናትን ዓሊሙ ወራር ጀሚሩ ኣሎ።
ብካልእ ገፅ ድማ ትማሊ 25 ነሓሰ 2014ዓ.ም ብኣንፈት ሰቖጣ ናብ ኣበርገለ ዝጀመሮ መጥቃዕቲ ሎሚ እውን ይቕፅል ኣሎ።
ብደቡብ ግንባር እውን ተደጋጋሚ ፈተነ እናገበረ ቀንዩ፤ ሕዚ እውን ይገብር ኣሎ።
እዚ ብኩሉ ግንባራት ጀሚርዎ ዘሎ መጥቃዕቲ ካብ ማእኸል ዓዲ ሓይልን ተተኳስን ንምጉዕዓዝ መንገዲ ኣየር ኢትዮጵያ ኩሉ ዓይነት ኣገልግሎት ደው ኣቢሉ ንኩናት ከገልግል ገይርዎ ኣሎ።
ካልእ ኩሉ ገዲፍና ናብ ላሊበላ ጥራሕ ብ24 ነሓሰ 2014ዓ.ም ሽድሽተ (6) በረራታት፣ ብ25 ነሓሰ 2014ዓ.ም እውን ብተመሳሳሊ ሽድሽተ (6) በረራታት፣ ሎሚ 26 ነሓሰ 2014ዓ.ም 25 በረራታት ሰራዊት፣ ኣፅዋርን ተተኳስን የጎዓዕዝ ኣሎ።
ፀላኢ ኣማራፂ ሰላም ሙሉእ ብሙሉእ ሸጉሩ ማእለያ ዘይብሉ ስሩዕን ዘይስሩዕን ሓይሊ ተጠቒሙ፣ ናይ ባዕዲ ሓይሊ ኣሰሊፉ፣ ሙሉእ ናይ ኢትዮጵያ ሃፍትን ትሕዝቶን ተጠቒሙ ናብ ዝተማልአ ኩናት ኣትዩ ኣሎ።
ኩሉ ክግበር ዝኽእል ገይሩን ተጠቒሙን ኩናት እንተወልዐ ዝተመነዮ ግን ብፍፁም ክሰምረሉ ኣይኽእልን።
ሰላም ስለዝበልናን ስለዝተዓገስናን ድኻም መሲልዎ ብትዕቢት ይዕንድር ኣሎ።
ብዘይጥርጥር እዚ ትዕቢት ክነፍስ እዩ።
ክብርዕን እውን እዩ።
መላእ ህዝብናን ሰራዊትና ዝጀመርኩምዎ ፅኑዕ መኸተ ዝያዳ ኣጠናኺርኩም ክትቕፅልሉ ድማ ወታደራዊ ኮማንድ ሰራዊት ትግራይ ይፅውዕ።
ትግራይ ትስዕር!!
ወታደራዊ ኮማንድ ሰራዊት ትግራይ
26 ነሓሰ 2014ዓ.ም
መቐለ

እዋናዊ መግለፂ መንግስቲ ትግራይ
ተኸታታሊ ደብዳብ ነፈርቲ ጉጅለ ፋሽስት ኣብዪ ኣህመድ ምልክት ስዕረትቱ እዩ!
ጉጅለ ፋሽስት ኣብይ ኣሕመድ፣ ህዝቢ ትግራይ ካብ ገፀ-ምድሪ ንምጥፋእ ከካይዶ ዝፀንሐ ኣረሜናዊ ጆኖሳይድ ኣጠናኺሩ ቀፂልሉ ኣሎ።
ብምዃኑ እቲ ፋሽስት ጉጅለ ትማሊ ምሽት ነሓሰ 24/2014 ዓ/ም ህዝብና ኣብ ድቃሱ እናሃለወ፣ ተኸታታሊ ደብዳብ ድሮን ኣብ ከተማ መቐለ ኣካይዱ ኣሎ።
በዚ ኣረሜናዊ ደብዳብ ድሮን ፋሽስቲ፣ ኣብ ልዕሊ ንፁሃን ወገናትና ከቢድን ቀሊልን መጉዳእቲ ኣካል በፂሑ ኣሎ።
ንብረት ደቂ ትግራይ እውን በቲ ደብዳብ ዓንዩ ኣሎ።
ጉጅለ ፋሽስት ኣብዪ ኣህመድ ኣብዚ ሰሙን ራያ ዓዘቦን መቐለን ብነፋሪት ውግእ ደብዲቡ እዩ።
ትማሊ ነሓሰ 24/2014 ዓ/ም ድማ፣ ህዝብና ደቂሱ እናሃለወ፣ ንነባራይ ህዝቢ ከተማ መቐለ ደጋጊሙ ደብዳብ ድሮን ኣካይዱ ኣሎ።
ይኹንድኣምበር እቲ ኣረመኔ ፋሽስት ጉጅለ ብዓይኒ ዕሙተይ ኣብ ልዕሊ ህዝብና ዘካይዶ ዘሎ ባርባራዊ ደብዳብ ነፈርትን ድሮንን ስዕረቱ ዘመላኽትን ዕድሚኡ ካብ ምሕፃር ዝሓለፈን ነቲ ኣብ ባይታ ዘሎ ወድዓዊ ሓቂ ፈፂሙ ኣይቕይሮን።
ብኣንፃሩ ህዝብን መንግስትን ትግራይ በዚ ኣረሜያዊ ተግባር ኣይስኩኑን ጥራሕ እንተይኰነስ፣ ሓድነቶም ብዝበለፀ ከም ዓረ ኣጠንኪሮም፣ ንጉጅለ ፋሽስት ኣብዪ ኣሕመድን ኩሎም መሻርኽቱን ሓይልታት ጥፍኣትን ናይ ምምካት ተኽእሎን ብቕዓትነ ከምዘለዎ ፈታውን ፀላእን ክፈልጥ ይግባእ።
ሃለዋትናን ድሕንነትናን ብቕልፅምና!!!
ትግራይ ትስዕር!!!
መንግስቲ ትግራይ
25 ነሓሰ 2014ዓ.ም
መቐለ

"ንትግራይ ሰይሩ ክኣትው ዝሃቀነ ሓይሊ ንባዕሉ ተሰይሩ" ኣይተ ጌታቸው ረዳ ኣባል ሴንተራል ኮማንድ መንግስቲ ትግራይ 
ሰራዊት ትግራይ ዝተኸፈተሉ ቅሉዕ ኩናትን መጥቃዕትን ኣፍሺሉ ህልውና ህዝቢ ትግራይ ንምጥፋኣ ዝተንቀሳቐሱ ሓይልታት መኪቱ ህልውና ህዝቢ ትግራይ ብዘተኣማምን ብርኪ ንምርግጋፅ ዘኽእል ዓቕምን ተኽእሎን የርእይ ኣሎ ኢሎም ኣባል ፈፃሚት ስራሕ ህወሓትን ሴንተራል ኮማንድ ትግራይ ኣይተ ጌታቸው ረዳ እዋናዊ ኩነታት ኣመልኪቶም ንሚድያታት ትግራይ ኣብ ዝሃብዎ መግለፂ።
ሕዚ እውን ቀንዲ ዕላማና ህልውናን ድሕንነትን ህዝቢ ትግራይ ብሙሉእነት ምርግጋፅ እዩ።
ንትግራይ ሰይሩ ክኣትው ዝተንቀሳቐሰ ሓይሊ ንባዕሉ ክስበር ዝገበረሉ ኩነታት ድማ ነዚ ዘረጋግፅ እዩ ዝበሉ ኣይተ ጌታቸው ረዳ፣ ህዝቢ ትግራይ ቃልሱ ብምሕያል ብደቁን ሰራዊቱን ክትኣማመን ይግባእ ኢሎም።
ሕዚ እውን ሰላም ስትራቴጂክ ባህግናን ሕርያናን እዩ፤ ብዘይ ምንም ክሳራ ትግራይ መሊኣ ሓራ ክትወፅእ ዓፀባ ህዝቢ ትግራይ ዘብቅዕ ሰላም ቀዳማይ ምርጫና እዩ ኢሎም፣ ኣባል ሴንተራል ኮማንድ ኣይተ ጌታቸው ረዳ ንጋዜጠኛታት ኣብ ዝሃቡዎ መብርሂ።
ወሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን 
24 ነሓሰ 2014 ዓ.ም
መቐለ

እዋናዊ መልእኽቲ መንግስቲ ትግራይ

ዝኸበርኩም ህዝብታት ኢትዮጵያን ኤርትራን
ህዝቢ ትግራይ መሰል ዓርሰ ውሳንኡን ዴሞክራሲያውን መሰላቱን ይከበረለይ ስለዝበለ ጥራሕ ብጉጅለ ፋሽስት ኣብይ ኣሕመድን መላፍንቱን ኣብ ልዕሊኡ ቅሉዕ ወፍሪ ምጥፋእ ዘርኢ ኣዊጆም ኣብ ታሪኽ ዘበናዊ ዓለም ተራእዩ ዘይፈልጥ ግፍዕን በደል ክበፅሖ ገይሮም እዮም።
ስርዓት ውልቀ መላኺ ኢሳያስ ኣፈወርቂ እውን ኣብዚ ወፍሪ ምጥፋእ ህዝቢ ትግራይ ምስ ጉጅለ ፋሽስት ኣብይ ኣሕመድ ኮይኑ ብፅምዲ ወፊሩን ኣብ ልዕሊ ህዝቢ ትግራይ ከዓ ማእለያ ዘይብሉ ግፍዕን በደልን ኣብፂሑን እዩ።
እዞም ወረርቲ ኣብ ልዕሊ ደቂ ኣንስትዮ ትግራይ ብደቂ ሰባት ክፍፀምስ ይትረፍ ክሕሰብ እውን ዘይኽእልን ዘይግባእን ልዕሊ ፆታዊ ዓመፅ ዝኾነ ግፍዕን በደልን ፈፂሞም እዮም።
መናእሰይ ትግራይ ብጥይት ክረግፉን ካብዚ ብዕድል ዘምለጡ ድማ ፋሕፋሕ ኢሎም ክብተኑን ተሊሙ ሰሪሑ እዩ።
ብድማር ህዝቢ ከም ህዝቢ ካብ ገፅ መሬት ንክጠፍእ ስርዓታት ኣዲስ ኣበባን ኣስመራን ዝክኣሎም ኩሉ ገይሮም እዮ፡ ሎሚ እውን ካብ ሕሉፍ ጥፋኣቶም ኣብ ክንዲ ዝምሃሩ ክሳብ ሕዚ ዝፈፀሙዎ ክሕደትን በደልን ውሒዱዎም ኣብ ልዕሊ ትግራይን ህዝባን ተወሳኺ ጥፍኣት ንምብፃሕ ምድላዋት ገይሮም ናብ ተግባር ሰጊሮም ኣለዉ።
ዝኸበርካ ህዝቢ ኤርትራ
ፋሽስታዊ ስርዓት ኣዲስ ኣበባን ውልቀ መላኺ ኢሳያስን ነቲ ቅድሚ ሕዚ ጀሚሮም ዘይወድኡዎ ምፅናት ዘርኢ ህዝቢ ትግራይ ንምቕፃል ብሙሉእ ዓቕሞም እናሰርሑ እዮም።
ናይዚ ኣካል ድማ ፋሽስታዊ ጉጅለ ኣብይ ኣሕመድ ካብ 18 ነሓሰ 2014 ዓ.ም ጀሚሩ ብኣንፈት ደቡብ ትግራይ ሰፊሕ ወራር እናካየደ እንትኾን እቲ ተሃንዲዱ ዝኣተወ ሓይሊ ፀላኢ ብሓየት ሰራዊት ትግራይ ብዝግባእ እናተመከተን ከከም ኣመፃፅኣኡ ድማ ዋግኡ ክረክብ እናተገበረን ይርከብ።
በዚ ግንባር ዝኣተወ ወራሪ ሓይሊ ዝሓሰቦ ክሰምረሉ ስለዘይክኣለ ግን ኣብ ምዕራብ ትግራይ ነቁጡ ዝነበረ ካልእ ሓይሊ ኢትዮጵያ ናብ ወገን ኤርትራ ኣስጊሩዎ ኣሎ።
እዚ ድማ ምስ ሰራዊት ውልቀ መላኺ ኢሳያስ ኮይኑ ብኣንፈት ኤርትራ ካልእ ናይ ወራር ግንባር ንምኽፋት ከምዝኾነ ግልፂ እዩ።
መንግስቲ ኢሳያስ ናይ ዝሓለፈ ገበንን ክሕደትን ከይኣኽሎ ኣብ ልዕሊ ህዝቢ ትግራይ ካልእ ተወሳኺ ጥፍኣት ንምፍፃም ዝገብሮ ዘሎ ምሽብሻብ ዘርኢ እዩ።
ዕድመ ስልጣን ኢሳያስ ንምንዋሕ ክብሃል ብኩሉ መዐቀኒ ኣሕዋት ዝኾኑ ህዝብታት ናብ ዘይዛሪ ቂምን በቀልን ንክኣትዉ ህዝቢ ኤርትራ ክፈቅድ ኣይግባእን።
እዚ ድማ ንህዝቢ ትግራይ ካብ ምሕላይን ፅቡቕ ካብ ምምናይን ጥራሕ ዘይኮነስ ካብ ዘላቒ ረብሓ ህዝቢ ኤርትራ ኣንፃር እውን ክምዘን ዘለዎ ውራይ እዩ።
ስለዝኾነ ህዝቢ ኤርትራ ነዚ ብኣብይ ኣሕመድን ኢሳያስ ኣፈወርቅን ዝቐርበልካ ዘሎ ናይ ጥፍኣት ድግስ ኣደብ ክተትሕዞን ብትረት ክትቃለሶን ይግባእ።
መእንተ ረብሓኹምን ዘላቒ ህልውናኹም ኢልኩም ነዚ ኣብ ልዕሊ ህዝቢ ትግራይ ዝፍፀም ዘሎ ታሪኻዊ ገበን ጠጠው ክተብልዎ፡ እንተዘይክኢልኩም ድማ ፍፁም ተሓባበርቲ ክትኾኑ ኣይግባእን።
ሰራዊት ኤርትራ እውን ንባዕልኻን ንመሰረታዊ ረብሓታት ህዝብኻን ክትብል ነዚ ጥፍኣት ብትሪ ክትቃወሞ ዘለካ እዩ።
ዕድመ ስልጣን ኢሳያስ ኣፈወርቂ ንምንዋሕ ክብሃል ብዝኾነ መንገዲ ኣብ ዘይረብሐካ ኩናትን ውግእን እናኣተውካ ህይወትካን መፃኢ ዕድልካን ናብ ከቢድ ሓደጋ ክተእቱ የብልካን።
ኣብ ዝተፈላለዩ ከባቢታት ዓለም ኣብ ስደት ዘለኻ ኤርትራዊ እውን ክሳብ ሐዚ እትገብሮ ዝነበርካ ምንቅስቓስ ዝያዳ ኣሐይልካ ክትቃለስን ኣንፃር ህዝቢ ትግራይ ዝግበር ዘሎ ኩናት ብትሪ ክትቃወሞን ይግባእ።
ናይ ኢሳያስ ፃምእ ቂምን በቀልን ንምርዋይ ተባሂሉ ክልቲኡ ህዝቢ ናብ ዘይዛሪ ምድማይ ንክኣቱ ፍፁም ክትቕበሎን ክትዕገሶን ኣይግባእን።
ንሕና ኣንፃር እቲ ካብ ገፅ መሬት ክጥፍኣና ምስ ኣሃዳውያን ልፍንቲ ፈጢሩ ኣብ ልዕሌና ጀኖሳይድ ዝኣወጀልና ስርዓት እምበር ኣንፃር መሰልን ረብሓን ህዝቢ ኤርትራ ዘቕንዐ ድልየትን ዕላማን የብልናን።
እዚ ድማ ናይ ሎሚ እዋናዊ መርገፅና ጥራሕ ዘይኮነ ኣብ ዝሓለፉ ልዕሊ 40 ዓመታት ብተግባር እናረጋገፅናዮ ዝመፃእናን በዚ ምኽንያት እውን ብዙሕ ዋጋ ዝኸፈልናሉን ዘይናውፅ ህዝባዊ መትከልና እዩ።
ዝኸበርኩም ህዝቢታት ኢትዮጵያ
ስርዓት ኣብይ ኣሕመድ ህዝቢ ትግራይ ንምፅናት ዝጀመሮ ወፍሪ ጀኖሳይድ ሎሚ እውን ብዝበለፀ ኣጠናኺሩ ይቕፅለሉ ኣሎ።
ናይ ዝሓለፈ ጥፍኣቱ ከይኣኽሎ ብግንባር ደቡብ ትግራይ ወራር ብምሕያል ካልእ ክሕደት ይፍፅም ኣሎ።
ብካልእ መዳይ ድማ ኣብ ምዕራብ ትግራይ ዝነበረ ሓይሉ ናብ ኤርትራ ክሰግር ብምግባር ምስ ባዕዳዊ መንግስቲ ወልቀ መላኺ ኢሳያስ ኣፈወርቂ ኮይኑ ትግራይ ንምውራር ምድላዋቱ ወጊኑ ኣሎ።
እዚ ኣብ ልዕሊ ህዝቢ ትግራይ ዝግበር ዘሎ ወራር ፃምእን ባህግን ተስፋሕፋሓይ ኣመራርሓ ክልል ኣምሓራ ንምርዋይ ተባሂሉ ዝፍፀም ዘሎ ምዃኑ ግልፂ እዩ።
ድልየት ኣሃዳውያን ንምምላእ ተባሂሉ ኣብዘይምልከተካን ኣብ ዘይረብሓካን ኩናት ክትኣቱ ኣይግባእን።
ደቅኻ እውን ዕላምኡ ህዝቢ ትግራይ ምጥፋእን መሬት ትግራይ ምውራርን ማእኸል ኣብ ዝገበረ ኩናት ኣትዮም ክረግፉ ክትፈቅድ የብልካን።
እዚ ስርዓት ህዝቢ ንህዝቢ እናባልዐን እናዳመየን ዕድመ ስልጣኑ ከንውሕ ክፍቀደሉ ኣይግባእን።
ባዕሉ ምስ ባዕዳዊ ሓይሊ ኤርትራ ቅሉዕ ግንባር ፈጢሩ ህዝቢ ትግራይ ንምጥፋእ ቀትርን ለይትን እናተረባረብ እናሃለወ ተገልቢጡ ከዓ “ታሪካውያን ፀላእትና” ዝብል መደንዘዚ ሓሳብ ብምጥቃም ህዝብ ንምድንጋር ፋሕጠጠር ይብል ኣሎ።
እዚ ኮነ ትባሂሉ ሓዲሽ ኣጀንዳ ንምፍጣር ዝቐርብ ዘሎ ፕሮፓጋንዳ እምበር ልዕሊ ኣብይ ኣሕመድ ናይ ባዕዲ ሓይሊ ተለኣኣኺ ስርዓት ኮነ ጉጅለ ኣብ ኢትዮጵያ የለን።
ስርዓት ኣብይ ኣሕመድ ሰራዊት ኢትዮጵያ ኣብ ትሕቲ ናይ ኤርትራ ጀነራላት ኣሰሊፉ ህዝቢ ትግራይ ከም ህዝቢ ንምጥፋእ ብሙሉእ ዓቕሙ እናሰርሐ፡ ብኣንፃሩ ከዓ ንህዝብን መንግስትን ትግራይ ዘይስሞምምን ዘይተግባሮምን ንምሃብን ንምፅላምን ሃውተተት እንትብል ምርኣይ ልሙድ ተግባር ኮይኑ ኣሎ።
ህዝቢ ትግራይ ምስ ህዝቢ ዓፋር ኮነ ምስ ህዝቢ ኣምሓራ ፅልኢ ኮነ ናይ ረብሓታት ምትፍናን የብሎን።
ምስ ዝኾን ህዝቢ እውን እንተኾነ ዝኾነ ዓይነት ፅልኢት ኮነ ቂም ዘለዎ ህዝቢ ኣይኮነን።
ስለዝኾነ ድማ ጉጅለ ፋሽስት ኣብይ መሬት ዓፋርን ኣምሓራን ናይ ውግእን ናይ ደምን መሬት ንምግባር ዓሊሙ ዘካይዶ ዘሎ ወራር ብፍላይ ህዝቢ ዓፋርን ህዝቢ ኣምሓራን ብዝግባእ ክትምክትዎን ብትሪ ክትቃለሱዎን ይግባእ።
ህዝብታት ኣገውን ቅማንትን ሎሚ እውን ከም ትማሊ ኣብ መትከልኩም ፀኒዕኩም ነዚ ወራሪ ሓይሊ ክትቃለሱዎ ይግባእ።
ህዝቦ ኦሮሞን ካልኦት ብሄራትን እውን እዚ ስርዓት ኣንፃር መሰል ዓርሰ ወሳነን ፀረ ሕገ መንግስትን ስለዝኾነ ኣብ ልዕሊ ህዝቢ ትግራይ ዘካይዶ ዘሎ ወፍሪ ጀኖሳይድ ናይ ግዜ ጉዳይ እምበር ከይዱ ከይዱ ኣንፃር ኩሎም ብሄራትን ህዝብታትን ምዃኑ ተገንዝብኩም ንዘላቒ ህልውናኹም ክትብሉ ይኣኽለካ ክትብልዎ ኣለኩም።
ኣብ ልዕሊ ህዝቢ ትግራይ ተነቢሩ ዘሎ ዕፅዋን ክባን ንክስበርን ገበነኛታት ናብ ሕጊ ክቐርቡን ኣብ ዝግበር ርብርብ ኣብ ጎኒ ህዝቢ ትግራይ ኮይንኹም ድጋፍኩም ንክተሐይሉ እውን ህዝብን መንግስትን ትግራይ ይፅውዑ።
ሰራዊት ኢትዮጵያ እውን ንባዕልካን ንመሰረታዊ ረብሓታት ህዝብኻን ክትብል ነዚ ወራር ብትሪ ክትቃወሞ ዘለካ እዩ።
ምስ ባዕዳዊ ሓይሊ ኾይንካ ንህዝቢ ትግራይ ዘብፃሕካዮ ጨፍጫፍን ጀኖሳይድን ይኣክል ኣይድገምን ክትብል ይግባእ።
ዕድመ ስልጣን ፋሽሽት ጉጅለ ኣብይ ኣሕመድ ንምንዋሕ፥ ንተስፋሕፋሕቲ ኣመራርሓ ክልል ኣምሓራ ኢልካ ኣብ ዘይረብሐካ ኩናትን ውግእን እናኣተውካ ክትሃልቅ ኣይግባእን።
ህዝቢ ኢትዮጵያ እውን ኣብ ሰራዊት ዘለዉ ደቅኻ ፎቕዱኡ ከንቱ ከይተርፉ፥ ዝቐደመ ሓዘን ይኣክል ኢልካ ቀልጢፍካ ደቅኻ ኣክብ።
ፀላእቲ ህዝብን መንግስትን ትግራይ ስርዓት ብልፅግና ኣሃዳውያንን ተስፋሕፋሕቲ እምበር ዝኾነ ህዝቢ ኣይኮነን።
እዚ እምነትና ድማ ሎሚ ጥራሕ ዘይኮነስ ቅድሚ ኩናትን ኣብ እዋን ኩናትን ደጋጊምና እናረጋገፅናዮ ዝመፃእና ኮይኑ ሓይሊ ፀላእትና ንምድኻም ናብ ከባቢታት ኣምሓራን ዓፋርን ኣብ ዝተንቀሳቐስናሎም እዋናት እውን ብተግባር ዘረጋግፅናዮ እምነትናን መትከልናን እዩ።
ስለዝኮነ ነቲ ካብ መሰሉ ወፃኢ ካልእ ተወሳኺ ረብሓ ዘይሓተተን ሽውሃት ሓይልታት ተስፋሕፋሕቲ ክልል ኣምሓራ ንምምላእ ተባሂሉ ኣብ ልዕሊኡ ጀኖሳይድ ዝተኣወጀሉን ህዝቢ ትግራይ ዝገብሮ ዘሎ ናይ ሞትን ሕየትን ኩናት ተረዲእኹም ድጋፍኩም ክተርእዩዎ፣ እዚ ፋሽስታዊ ጉጅለ ዘካይዶ ዘሎ ወራር ጠጠው ንከብልን ናብቲ ዝተሓሰሞ መስርሕ ሰላም ንክምለስን ዘይተሓለለ ፃዕሪ ንክትገብሩን ህዝብን መንግስትን ትግራይ ይፅውዑ።
ሃለዋትናን ድሕንነትና ብቕልፅምና!!
ትግራይ ትስዕር!!
መንግስቲ ትግራይ
24 ነሓሰ 2014 ዓ.ም
መቐለ

ነበርቲ ዝተፈላለዩ ከባብታትን ነጋዶን ኣብ ጎኒ ሰራዊት ትግራይ ከምዘለዉ ገሊፆም
ህዝቢ ትግራይ ካብቲ ገጢምዎ ዘሎ ዕፅዋን ክባን ክወፅእን ንሰራዊትና እንገብሮ ሓገዝን ሓልዮትን ተጠናኺሩ ክቕፅል ይግባእ ክብሉ ነጋዶ ምምሕዳር ከተማ መቐለን ካልኦትን ብምኽንያት በዓል ልደት ንሰራዊት ትግራይ ደጀንነቶም ኣብ ዘርኣይሉ እዋን ሓቢሮም።
ህዝቢ ትግራይ ምስ ሙሉእ ወታሃደራዊ ፖለቲካዊ ዓቕሙ እናሃለወ ንሰላም ዝለዓለ ዕድል ምሃቡ ንድግፍ ክብሉ ድማ ነበርቲ ወረዳ ክልተ ኣውላዕሎ ጣብያ ፃዕዳ ናዕ እውን ገሊፆም ኣለዉ።
ኣብ ጎኒ ሰራዊት ትግራይ ኩሉ ግዘ ኣለና ዝበሉ እቶም ወገናት ኣብ ጎኒ መንግስቲ ኮይንና እውን ኣንፈት ሰላም ንከታተል ኣለና ክብሉ ሓቢሮም።
ፋሽሽት ኣብይ ኣሕመድ ካብ ሰላም እናሃደመ ህዝቢ ትግራይ ናይ ምፅናት መደቡ ኣጠናኺሩ ብምቕፃል ኣብ ልዕሊ ንፁሃት ወገናት ብዘካይዶ ዘሎ ደብዳብ ነፈርቲ ስቓይን ህልቂትን ህዝቢ ትግራይ ናብ ዝገደደ ብርኪ ኣብፂሕዎ ይርከብ።
ብተወሳኺ ሕገ-መንግስታዊ ፌደራላዊ ስርዓት ኢትዮጵያ ብምፍራስ ፖለቲካዊ ቅልውላው ኢትዮጵያ ከጋድድን ኣብ ትግራይ ዝተወለዐ ቅሉዕ ወራርን ምፅናት ህዝቢን ክቕፅልን ድልየት ከምዘለዎን ኣንፃር መሰል ዓርሰ ውሳነን ህዝቢ ትግራይ ምዃኑ ዝገለፀ ውልቀ መላኺ ኢሰያስ ኣፈወርቂ ድማ መንገዲ ሰላም ዘይኮነስ መንገዲ ኲናት ንክቕፅል ካብ ዘለዎ ባህጊ ከምዝኾነ ተንተንቲ ፖለቲካ እናሓበሩ እዮም።
ብምዃኑ ነቲ ኣብ ልዕሊ ህዝቢ ትግራይ ዝካየድ ዘሎ ዘይዛሪ ተግባር ምፅናት ህዝቢ ንምምካት መናእሰይ ትግራይ ብሩስን ወነ ክምክቶን ብሓፈሻ ህዝቢ ትግራይ ሓድነቱ ኣስጢሙን ስኑ ነኺሱ ብምርብራብ ነቲ ኣብ ጎኒ ሰራዊት ትግራይ ኮይኑ ዝገብሮ ዘሎ ኩለ መዳያዊ ሓገዝ ከሐይል ይግባእ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
02 ጥሪ 2014 ዓ/ም
መቐለ

"ሓየት ሰራዊት ትግራይ ልእኽትኡ ዝፍፅመሉ ብቕዓትን ቁመናን ወኒኑ ኣብ ዘተኣማምን ብርኪ ይርከብ"
ዋና ኣዛዚ ሰራዊት ትግራይ ተጋዳላይ ታደሰ ወረደ (ወዲ ወረደ)
ሰራዊት ትግራይ ምእንተ ሰላም ክብል ተቖፃፂርዎም ካብ ዝነበሩ ከባብታት ክልላት ኣምሓራን ዓፋርን ምስ ተመለሰ ኣብ ልዕሊ ተሃንዲዶም ዝመፁ ፀላእቲ ከቢድ ክሳራ የብፅሕ ከም ዘሎ፣ ኣዛዚ ሰራዊት ትግራይ ተጋዳላይ ታደሰ ወረደ ኣብ እዋናዊ ወተሃደራዊ ጉዳያት ኣድሂቡ ኣብ ዝሃቦ መብርሂ ኣፍሊጡ።
እዚ ፣ባዕሎም ፀላእትና እውን ዘረጋግፅዎ ዘለው ሓቂ እዩ፣ ዝበለ ዋና ኣዛዚ ሰራዊት ትግራይ ተጋዳላይ ታደሰ፣ ሰራዊት ትግራይ ልዕሊ 10 ሽሕ ሰራዊት ፋሽሽቲ ኣብይ ኣሕመድ ከምዝደምሰሰ፣ ብዓሰርተታት ከምዝማረኸን ብርክት ዝበሉ ኣፅዋራትን ንብረትን ከምዝመንዘዐን እውን ኣብሪሁ።
“ናብ ትግራይ ከይኣቱ ደው ኣቢለ ኣለኹ” ዝበለ ፀላኢ ፈትዩ እንተይኮነስ ወተሃደራዊ ብቕዓት ሰራዊት ትግራይ ስለ ዝፈልጥ ከምዝኾነ ኣረዲኡ።
መግዛእቲ ዘይቕበል ህዝቢ ትግራይ ከም ህዝቢ ንምፅናት ዓሊሞም ኣብ ክባ ኣእትዮምዎ ዘለዉ ታሪኻውያን ፀላእቱ ብቕልፅሙ ከቢድ ክሳራ ኣጎልቢቡ ዕፅዋ ፈንፂሑን ንዘሎ ፈተና’ውን ስዒርዎ ከም ዝወፅእ ኣረጋጊፁ ኣሎ።
ነዚ ድማ ሓየት ሰራዊት ትግራይ ልእኽትኡ ዝፍፅመሉ ብቕዓትን ቁመናን ወኒኑ ኣብ ዘተኣማምን ብርኪ ከምዝርከብ ኣገንዚቡ።
ሰራዊትና ካብ ኣፍደገ በሪ ከተማ ኣዲስ ኣበባ ዝተመለሰሉ ቀንዲ ምኽንያት ንሰላም ቀዳምነት ብምሃብ ፖለቲካዊ ውሳነ ከም ዝኾነ ኣዘኻኺሩ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
30 ታሕሳስ 2014 ዓ/ም
መቐለ

ናብ ትግራይ ሓገዝ መድሓኒት ምእታው ስለዝተኸልከለ ህዝቢ ትግራይ ኣብ ስቓይን ሞትን ይርከብ
ውድብ ጥዕና ዓለም ናብ ትግራይ ዝለኣኾ ሓገዝ መድሓኒት ካብ ዝሓለፈ ወርሒ ሓምለ ጀሚሩ ከይኣቱ ስለዝተኸልከለ ህዝቢ ትግራይ ንስቓይን ሞትን ተሳጢሑ ከምዝርከብ ውድብ ጥዕና ዓለም ኣፍሊጡ።
ኣብ ዝሓለፈ ወርሒ መስከረም ናብ ክልል ኣምሓራ 14 ሜትሪክ ቶን ናብ ዓፋር ድማ 70 ሜትሪክ ቶን ሓገዝ መድሓኒት ምልኣኹ ዝሓበረ ውድብ ጥዕና ዓለም፣ ሓገዝ መድሓኒት ናብ ትግራይ ከይኣቱ ብምኽልካሉ ህይወት ሰባት ይጠፍእ ምህላዉ ሓቢሩ።
ዳይሬክተር ውድብ ጥዕና ዓለም ዶ.ር ቴድሮስ ኣድሓኖም ከምዝበልዎ፣ ኣፀጋሚ ኣብ ዝበሃል እዋን ኲናት ከይተረፈ ኣብ ሃገራት ሲርያ፣ ደቡብ ሱዳንን የመንን ሰብኣዊ ሓገዛት ይኣትውን ህይወት ሰባት ምድሓን ይከኣልን ነይሩ።
ናብ ትግራይ ግና መድሓኒት ይኹን ካሊእ ሰብኣዊ ሓገዝ ከይኣቱ ከምዝተገበረ ሓቢሮም።
ሓዱሽ ዓመት ማለት ምሕዳስ ምዃኑ ዝሓበሩ ዶ.ር ቴድሮስ፣ ንመራሕትን መድረግቲ ኣካላትን ኣብ ዘሕለፉዎ መልኽቲ ‘’እቶም ኣብ ታሪኽ ክዝከርሩ ዝነብሩ ጀጋኑ፣ እቶም ንሰላም ዝሰርሑ ምዃኖም ኣዘኻኺሮም።
ጥዕና ንሰላም፣ ሰላም ድማ ንጥዕና ወሳኒ ምዃኑ ዝሓበሩ ዶ.ር ቴድሮስ፡ ህይወት ንምድሓን ሰብኣዊ ሓገዝ ናብ ኩሉ ክባፃሕን፡ ትካላት ገበርቲ ሰናይ ግልጋሎት ክህቡን ምርብራብ ከም የድሊ ኢሎም።
ኣብዪ ኣሕመድን መላፍንቱን ህዝቢ ትግራይ መድሓኒትን ካልኦት ሓገዛትን ከይረክብ ኣብ ዕፅዋን ክባ ብምእታው ነፈርትን ድሮናትን እናለኣኹ ጨፍጫፍ ብምክያድ ፕሮጀክት ምፅናት ህዝቢ ይቕፅልሉ ከምዘለዉ መልታዊ ተርእዮ ኮይኑ ኣሎ።
ስለዚ እዞም ቋንቋ ሰላም ዘይርደኦም ወረርትን ፋሽሽታውያንን ሓይልታትን ክሳብ ተገዲዶም ናብ መድረኽ ሰላም ዝመፁ ተጀሚሩ ዘሎ ቃልሲ ብምሕያል ዕፅዋን ክባን ብቕልፅም ህዝብን ሰራዊትን ትግራይ ምስባር ኣማራፂ የብሉን።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
30 ታሕሳስ 2014 ዓ/ም
መቐለ

ብኣጋጣሚ በዓል ልደት ፕሬዝዳንት ትግራይ ዶክተር ደብረፅዮን ገብረ ሚካኤል ዘመሓላለፉዎ መልእኽቲ፦
=
ብፈተንቲ መድረኻት ዘይፀዓድ ፅንዓትናን ጅግንነትናን ብምሕያል ኣብ ልዕሌና ዝተኣልሙ ናይ ጥፍኣት ሽርሕታት ሓጣጢጥና ንምጉሓፍ ሕዚ'ውን ኩለመዳያዊ ቃልስና ነሐይል!
~~~~~~~~~~~~~~~~~~~~~~~~~~~~~~~~~
ፀላእትና ናይ ጥፍኣት ፕሮጀክት ሓንፂፆም፣ ከም ህዝቢ ከጥፍኡናን ጥራሕ ዘይኮነስ ካብ ታሪኽ እውን ክሓኩና ዝተዋደዱ ስነ ኣእምራውን ወታደራውን መጥቃዕቲታት ከፊቶምልና እዮም።
ከም ውፅኢቱ ድማ ኣብ ልዕሊ ትግራይን ህዝባን ንምስምዑ እኳ ዝኸብድ፣ ዘይተፈፀመ ዓይነት ጨፍጫፍ፣ በደልን ግፍዕን የለን።
እንተኾነ ድልዱል ሓድነትን ነቕ ዘይብል እምነትን ኣብ ብሄራዊ ዕላማ ዝሰረቱ ፅንዓትን ጅግንነትን ህዝቢ ትግራይ፣ ወፅዓን በደልን ህዝቡ ሪኡ ምስ ዝሓረነ ፅኑዕ ህዝባዊ ሰራዊትና ከም ማይ ፀባን ሰሚሮም፣ ንምስጋርስ ይትረፍ ንምሕሳብ እኳ ጋዶ ዝኾኑ ማእለያ ዘይብሎም ዓቕሊ ዝፍትኑ በዳህቲ መድረኻት ሓሊፍና እንሆ ናብዚ ሓዱሽ መድረኽ ተሰጋጊርና ኣለና።
ብቁፅሪ ስፍሪ ዘይብሎም ፈተንቲ መድረኻትን እንከይረብረብናን እንከይተሰኮንናን ታሪኽ ሰዓራይነትና ዳግም ክኹላዕ ክኢሉ'ዩ።
እምበር ሎሚ ዝኽበር ዘሎ በዓል ልደት፣ ከም ህዝቢ ብናይ ውሽጥን ግዳምን ሓይልታት ቀፀልቲ ተፃብኦታት፣ ብዕፅዋን ከበባን ፅንዓትን ጅግንነትን ህዝብና ንምርብራብ ዘየቋርፅ ፖለቲካውን ኢኮኖሚያውን ሽርሒታት ኣብ ዝካይደሉ ዘሎ እዋን ምዃኑ ኩላህና እንግንዘቦ ሓቂ'ዩ።
ስለዝኾነ በቲ ዝፀንሐ ናይ ምትሕግጋዝ ብሉፅ ክብሪታትና መሰረት፣ ንሕድሕድና ብምትሕግጋዝን ዘለና ተኻፊልናን እዚ ክፉእ መድረኽ ክንሰግሮ ይግባእ።
ብፈተንቲ መድረኻት ዘይፀዓድ ፅንዓትን ጅግንነትን ህዝብናን ህዝባዊ ሰራዊትና ሒዝና፣ ሕዚ'ውን ንኩሎም ናይ ውሽጥን ግዳምን ተፃብኦታትን ፈተናታትን መዘና ብዘይርከቦ ተፃዋርነትን ጅግንነትን ክንምክት፣ ብስውርን ብዕልን ዝተኣልሙ ናይ ጥፍኣት ሽርሕታት ሓጣጢጥና ክንጉሑፍ ብዝለዓለ ብሄራዊ ወነን ስምዒትን ንለዓል ፣ ክብረትን ሰላምን ዝሰፈና፣ ኣብ ጎደና ምዕባለ እትምርሽ ትግራይና ክውን ክምንግብራ ድማ ንፃት እውን ኣይጠራጠርን።
ኣብ መወዳእታ በኣጋጣሚ ብዓል ልደት፣ ንሙሉእ ህዝቢ ትግራይ ኣብ ውሽጥን ወፃእን፣ ንፅኑዕ ህዝባዊ ሰራዊትና እንኳዕ ኣብፀሓና እናበልኩ፣ ሕዚ'ውን ከምቲ ልሙድ ኣብ ብሄራዊ ዕላማታትና ዘለና ሓድነትን ክምህ ዘይብል ፅንዓትን ብምሕያል፣ ንኹሎም ክባታትን ውዲታትን ፈንፂሕና ንምስጋር ቃልስና ኣሐይልና ክንቅፅል የተሓሳስብ።
ደጊመ ርሑስ በዓል ልደት!
ትግራይ ትስዕር!
ፀላእቲ ህዝቢ ትግራይ፣ኣዴታት ትግራይ ኣካሉ ዝለመሰ ህፃን ክወልዳን መፍረያይ ሓይሊ ሰብ ክውሕድን ብዋንኡ ድማ ዘርኢ ትግራዋይ ከይቕፅል እናገበሩ ከም ዝመፁን ዘለዉን ማሕበር ልምዓት ጉድኣት ኣካል ደቂ-ኣነስትዮ ትግራይ ሓቢራ
ኣካየዲት ስራሕ ማሕበር ልምዓት ጉድኣት ኣካል ደቂ-ኣነስትዮ ትግራይ ወ/ሮ ገነት ኪዳነ ከምዝበልኦ፣ መሬት ትግራይ ብኽፋል ኣብ ኢድ ወረርትን ፋሽሽታውያን ሓይልታት ምስምህላው ተኣሳሲሩ ሕዚ ውን ጥቕዓት ደቂ-ኣነስትዮ ቅትለት ንፁሃን ተጋሩ ሓዊሱ ውራን ምዕናው መሰረተ ልምዓትን ይቅፅልሉ ኣለው።
ኣዴታት ኣካሉ ዝለመሰ ህፃን ክወልዳ ብምግባር መፍረያይ ሓይሊ ሰብ ክውሕድን ኢሉ እውን ዘርኢ ትግራዋይ ከይቕፅል ዝተፈላለዩ በላሕቲ ሓፃዊንን መሳምርን ናብ ማህፀን ደቂ ኣነስትዮ ምእታዎም ጫፍ ኣረመኔነቶም ዘርኢ ከምዝኾነ ወ/ሮ ገነት ገሊፀን።
ብሰራዊት ኣቢይ፣ ኢሳያስን ተስፋሕፋሕቲ ሓይልታት ኣምሓራን ኣብ ልዕሊ ህዝቢ ትግራይ ስነ ኣእምራዊ ቅልውላው፣ ብሰብ ሰራሕ ጥሜትን ፆታዊ መጥቃዕትን ብርክት ዝበሉ አረጋውያን ምስ ገዛውቶም ተቓፂሎም፣ ብፍላይ ሰራዊት ኤርትራ ዊልቼር ተጠቀምቲ እንትሪኡ ኣብ እዋን ባድመ ወጊእኹምና ኢኹም ብምባል ቀቲሎም ዊልቼሮም ፂዒኖምወን ከይዶም፣ ፀገም ስነ ኣእሙሮ ዘለዎም እውን ሰለልቲ ኢኹም ብምባል ተቐጥቂጦም፣ ተቐቲሎምን ምምዝባል እውን ከም ዝወሰኽሉን ወ/ሮ ገነት ገሊፀን።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
28 ታሕሳስ 2014 ዓ/ም
መቐለ

ማሕበር መምህራን ኢትዮጵያ ብሰንኪ ዕፅዋን ክባን ደብዳብ ነፈርትን ኣብ ልዕሊ መምህራንን ተምሃሮን ትግራይ ዝበፅሕ ዘሎ ግፍዕን በደልን ጠጠው ንክብል እጃሙ ክዋፃእ ተሓቲቱ።
ማሕበር መምህራን ትግራይ ነቲ ማሕበር ኣብ ዝለኣኾ ደብዳቤ መምህራንን ተምሃሮን ትግራይ ግዳይ እቲ ኣብ ልዕሊ ህዝቢ ትግራይ ዝተፈፀመን ዝፍፀም ዘሎ ግፍዕን በደልን ይኾኑ ምህላዎም ሓቢሩ።
ህዝቢ ትግራይ ንምፅናት ብዝቕፅል ዘሎ ኲናት መምህራን ብዘስካሕክሕ ከምዝተቐተሉ ደቂ ኣንስትዮ ተምሃሮን መምህራንን ብወታሃደራት ከምዝተደፈራን መምህራን ዞባ ምዕራብ ትግራይ ብመንነቶም ጥራሕ ንብረቶም ተወሪሱን ተመዛቢሎምን እዮም ድማ ኢሉ እቲ ማሕበር።
ብሰንኪ እቲ ኲናት ኣብያተ ትምህርቲ ዓንዮም ህፃናት ዕድል ትምህርቲ ተኸልኪሎምን ብሰንኪ ዕፅዋን ክባን ብደብዳብ ነፈርትን ድሮንን ማእለያ ንዘይብሉ ሞትን መጉዳእቲ ኣካልን ተሳጢሖም ምህላዎም እውን ማሕበር መምህራን ትግራይ ኣፍሊጡ።
መምህራን ትግራይ ብሰንኪ ኣጋጢሙ ዘሎ ክባን ዕፅዋን ስኣን መሃያ፣ ባንኪ፣ መብራህትን መድሓኒትን ኣብ ርእሲኡ ደብዳብ ነፈርትን ድሮንን ተወሲኽዎ ኣብ ኸቢድ ሓደጋ ምውዳቖም ዝገለፀ እቲ ማሕበር ኣብ መላእ እዛ ሃገር ዝርከቡ ተወለድቲ ትግራይ ብመንነቶም ግዳይ ማእሰርትን ጨፍጫፍን ይኾኑ ምህላዎም ገሊፁ።
ብምዃኑ ድማ ወኪልን ጠበቓን መምህራንን ተምሃሮን ዝኾነ ማሕበር መምህራን ኢትዮጵያ ነዚ ኣብ ልዕሊ መምህራንን ተምሃሮን ትግራይ ዝበፅሕ ዘሎ ግፍዒ ጠጠው ንክብል ብመንግስቲ ትግራይ ብተደጋጋሚ ዝቐርብ ፃውዒት ሰላም ተግባራዊ ንክኾን እጃሙ ክዋፃእ ሓቲቱ ማሕበር መምህራን ትግራይ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
28 ታሕሳስ 2014 ዓ/ም
መቐለ

"መፃኢ ዕድል ትግራይ በህዝቢ ትግራይ ጥራሕ እዩ ዝውሰን" ዶ/ ር ደብረፅዮን ገ/ሚካኤል
--------------------------------------------------------------------------------------------------------------
ፕሬዝደንት መንግስቲ ትግራይ ዶ/ር ደብረፅዮን ገ/ሚካኤል ምስ ስኤን ኤን ኣብ ህልዊ ኩነታት አድሂቦም ኣብ ዝነበሮም ፃንሒት መብራህርሂ ሂቦም ኣለዎ።
ካብ ጫፍ አዲስ አበባ ዝተመልስናሉ እቲ ኩናት ብናይ ፓለቲካ አፈላላይ እዩ ተጀሚሩ ብፓለቲካዊ ልዝብ ክፍታሕ አለዎ ዝብል ቅዋም እውን ስለዘለና እዩ ኢሎም።
ብዝበለፀ ንአሜሪካ ሓዊሱ ካብ ኩሎም ኩርናዓት ዓለም ፃውዒት ሰላም ይቐርበልና ስለዝነበረ ብሰላም ምፍታሕ ይሓይሽ ኢልና ኢና ካብ ሒዝናዮም ዝነበርና ከባቢታት ዓፋርን ኣምሓራን ዝወፃእና ኢሎም።
ዶ/ር ደብረፅዮን ወሲኾም ምስ ዓለም ለኸ ማሕበረሰብ ክንሰርሕ ስለዝግባእ እውን ኢና ካብ አዲስ አበባ ምእታው ተቆጢብና ኢሎም።
ካብ ዓለም ለኸ ማሕበረሰብ እንደልዩ ነገር ዓፀቦ ህዝብና ጠጠው ክብልን ስሩዕ ሰብኣዊ ሓገዝ ክኣትው ንደልይ ኢና ዝበሉ ዶ/ር ደብረፅዮን ኣብ ትግራይ ዝፍፀም ዘሎ ዕፅዋ አገልግሎት ባንኪ፣ መብራህቲ ፣ ቴሌኮምን ከምኡውን አገልግሎት ትራንስፓርት ናብ ንብር ክምለስ ኣለዎ ክበሉ ንስኤን ኤን ገሊፆም ኣለዎ።
ምስ መፃኢ ዕደል ትግራይ ተተሓሒዙ ንዝቐረበሎም ሕቶ ዶ/ር ደብረፅዮን መፃኢ ዕድል ትግራይ በህዝቢ ትግራይ ጥራሕ እዩ ዝውሰን ክብሉ ደጊሞም ኣረጋጊፆም ኣለዎ።
ቢሮ ርክብ ህዝብን መንግስትን ትግራይ
28 ሰነ 2014 ዓ/ም
መቐለ

ማሕበረሰብ ዓለም ካብ "የተሓሳስበኒ" ወፂኡ ቅልጡፍ መፍትሒ ከናዲ ቢሮ ሓለዋ ጥዕና ትግራይ ፀዊዑ
--------------------------------------------------------------------------------------------------------------------------
ፋሽሽታውያን ወረርቲ ሓይልታት ኣብ ትግራይ ብዝወለዑዎ ዂናት፣ ብዘካይድዎ ዘለው ዕፅዋን ክባን ተጠቀምቲ መድሓኒት ኤች ኣይ ቪ ኤድስ ብሰንኪ ሕፅረት መድሓኒት ህይወቶም ይስእኑ ከም ዘለው ቢሮ ሓለዋ ጥዕና ትግራይ ገሊፁ።
ኣብ ቢሮ ሓለዋ ጥዕና ትግራይ ወናኒ ኣውራ ከይዲ ስራሕ ኩለመዳይ ስራሕቲ ኤች ኣይ ቪ ኤድስ ኣይተ ፍስሃ ብርሃነ ፦ ሓይልታት ኣብ ትግራይ ብዝፈጠርዎ ዂናትን ዝገብርዎ ዘለዉ ክባን ዕፅዋን ካብ ከባቢ 60 ሽሕ ተጠቀምቲ መድሓኒት ኤች ኣይ ቪ ኤድስ ከባቢ 12 ሽሕ ጥራሕ ከምዝተረፉን እቶም ካልኦት ድማ ብዝተፈላለዩ መንገድታት ዝጠፍኡ፣ ህይወቶም ዝሰኣኑን ኣድራሻኦም ዘይፍለጡን ከም ዝኾኑ ገሊፆም።
እዋን ኵናት መሰል ዜጋታት ክሕሎን ሕሙማት መድሓኒት ክረኽቡን ክሕከሙን ዝግባእ እኳ እንተኾነ እቲ ፋሽሽታዊ መንግስቲ ግና መድሓኒት ብምኽልካል ኣካል ናይቲ ምፅናት ዘርኢ ይጥቀመሉ ከም ዘሎ ዝሓበሩ ኣይተ ፍስሃ፣ ማሕበረሰብ ነዚ ፀ፧፧ገም ተረዲኡ ካብ የተሓሳስበኒ ወፂኡ ቅልጡፍ መፍትሒ ከናዲ ድማ ፀዊዖም።
ዳይረክተር ኢንስቲትዩት ምርምር ጥዕና ትግራይ ኣይተ ነስረዲን ፍትዊ ብወገኖም፣ ኣብ ዝሓለፈ ዓመታት እቲ መድሓኒት ምስርሑን ዘይምስርሑን ናብ 45 ሽሕ ዝኾኑ ሕሙማት ኤች ኣይ ቪ ኤድስ መጠን ናይቲ ቫይረስ ይቕንስዶ ኣሎ ወይስ ኣይቕንስን ብዝብል ምርመራ እናተኻየደ ክትትል ይግበር ከም ዝፀንሐ ብምግላፅ ሕዚ ግና ምርመራ ከም ዘይግበርን ምስቲ መድሓኒት እውን ብምልማድ ህይወቶም ይስእኑ ከም ዘለው ሓቢሮም።
ብተመሳሳሊ ህፃናት ምርመራ ኤች ኣይ ቪ ኤድስ እንትገብሩ ከምቶም ዓበይቲ ዘይኮነስ ብኻሊእ ፍሉይ መሳርሒ ከም ዘድልዮም ዝገለፁ ኣይተ ነስረዲን ሕዚ ግና ኣይምርመሩን ዘለው ምስቲ መድሓኒት እውን ብምልማድ ህይወቶም ይስእኑ ከም ዘለውን ስራሕቲ ኤች ኣይ ቪ ብቤተ-ፈተነ ዘይስራሕ ምህላው ገሊፆም።
ኣብ ቢሮ ሓለዋ ጥዕና ትግራይ መተሓባበሪ ኬዝ ቲም ፈርማሲ፣ ኣይተ ገ/ሄር ወ/ጅወርግስ ብወግደኦም፣ ድሕሪ 21 ሰነ 2013 ዓ/ም ናብ ትግራይ ዝኾነ ይኹን መድሓኒት ኣይመፀን።
ቅድሚ ሕዚ እቲ መድሓኒት ኣይሰርሐሎምን ተባሂሉ ዝነበረ መድሓኒት መፃንሒ ክኾኖም ተመሊሶም ክወስድዎ ተገይሩ እዩ።
ኣብ መወዳእታ ማሕበረሰብ ዓለም ክርድኦ ዝግባእ እቲ መድሓኒት ምስቲ ሕሙም እንተድኣተለማሚዱን እቲ ቫይረስ እንተዘይጠፊኡን ስግኣት ትግራይ ጥራሕ ዘይኮነስ ስግኣት ዓለም ከም ዝኸውን እውን ኣይተ ገ/ሄር ኣብሪሆም።
ቢሮ ርክብ ህዝብን መንግስትን ትግራይ
27 ሰነ 2014 ዓ/ም
መቐለ

እዋናዊ መልእኽቲ ቢሮ ልምዓት ከተማ፣ ንግድን ኢንዱስትርን ትግራይ
ኣካል ህዝቢ ትግራይ ዝኾነ ነጋዳይ ማሕበረሰብ ደጀናዊ ውግንንኡ ንምርግጋፅ ሰፋሕቲ መደባት ወሲዱ ኣብ ምርብራብ ከምዘሎን ናእዳን ክብርን ከምዝግበኦ ብምሕባር እንተኾነ ግና ውሱናትን ንከብዶም ዝሓድሩ ስሱዓትን ነጋዶ ነቲ ኩነታት ዘይምጥንን ንሞራልን ክብርን ህዝቢ ትግራይ ዘይገልፅ ኣብ ዘይሕጋዊ ተግባር ወፊሮም ተወሳኺ ወፅዓን ፅዕንቶን የሕድሩሉ ኣለዉ ክብል እዋናዊ መልእኽቲ ቢሮ ልምዓት ከተማ፣ ንግድን ኢንዱስትርን ትግራይ ሓቢሩ።
እቲ መግለፂ ወሲኹ ከምዝበሎ፣ ነቲ እዋናዊ ኩነታት ተበሊፅካ ዘይግባእ ሃፍትን ንዋትን ንምእካብ ስርዓት ንግድን ዕዳጋን ብምዝባዕ ኣብ ህዝብና ተወሳኺ ፀቕጢ ንምፍጣር መሰረታዊ ሸቐጣት ብምኽዛን ኮታስ ኣግባብነት ዘይብሉ ተግባራት ዝፍፅሙ ዘለዉ ኣካላት ሓላፍነት ጥሕሰት ሕጊ ክወስዱ ከምዘለዎም ብምሕባር ኩሉ በቢዘለዎ ክቃለሶምን ከቃለዖምን ብጥብቂ ኣተሓሳሲቡ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
27 ታሕሳስ 2014 ዓ/ም
መቐለ

"ሓደ ዳያስፖራ ንሓደ ትግራዋይ" ዝብል ፕሮጀክት ህፁፅ ሓገዝ ንዘድልዮም ወገናትና ኣብ ምሕጋዝ እውን ክነጥፍ ትፅቢት ከምዝግበረሉ ተሓቢሩ 
ዘለናሉ እዋን ናይ ሓደጋ ወቕቲ ብምዃኑ ሂወት ደቂ ሰባት ንምትራፍ ብዕቱብ ክንሰርሕ ይግባእ፤ ሓደ ዳያስፖራ ንሓደ ትግራዋይ ይገብሮ ዘሎ ሓገዝ ካብ ቤተሰባዊ ኣተሓሳስባን ምትእስሳርን ወፂኡ ህፁፅ ሓገዝ ዘድልዮም ወገናትና ኣብ ምሕጋዝ ተመሳሳሊ ምንቅስቓስ ክግበር ትፅቢት ይግበር _ ሰሙናዊ መልእኽቲ ማሕበር ልምዓት ትግራይ።
ኣብቲ ማሕበር ልምዓት ትግራይ ዘውፀኣቶ ሰሙናዊ መልእኽቲ፣ ፈፃሚ ዳይሬክተር ማሕበር ልምዓት ትግራይ ኣይተ ተስፋይ ገብረእግዚኣብሄር ‘‘ህዝቢ ትግራይ ብሰንኪ ኩይናት፣ ወራርን ምሉእ ዕፅዋን በፂሑዎ ዘሎ ከቢድ ማሕበረ ቁጠባዊ ፀገም በብብርኩ ንምእላይ ዝተጀመረ ፕሮጀክት ሰብኣዊ ሓገዝ ካብ ሓደ ዳያስፖራ ንሓደ ትግራዋይ ስድራ ኣብ ሓፂር እዋን ንብርክት ዝበሉ ወገናት ተጠቃማይ እናገበረ ይርከብ።
ዘለናሉ እዋን ናይ ሓደጋ ወቕቲ ብምዃኑ ሂወት ደቂ ሰባት ንምትራፍ ብዕቱብ ክንሰርሕ ይግባእ፤ ሓደ ዳያስፖራ ንሓደ ትግራዋይ ይገብሮ ዘሎ ሓገዝ ካብ ቤተሰባዊ ኣተሓሳስባን ምትእስሳርን ወፂኡ ህፁፅ ሓገዝ ዘድልዮም ወገናትና ኣብ ምሕጋዝ ተመሳሳሊ ምንቅስቓስ ክግበር ትፅቢት ይግበር።
ፕሮጀክት ሰብኣዊ ሓገዝ ካብ ሓደ ዳያስፖራ ንሓደ ትግራዋይ ስድራ ብዝብል ቴማ ኣብ ዝተፈላለዩ ኩርናዓት ዓለም ዝነብሩ ዲያስፖራ ተጋሩ ሰብኣዊ ሓገዝ ንከወፍዩ ዓሊሙ ዝካየድ ዘሎ ጎስጓስ ዝንኣድ እንትኸውን፤ እዚ ዝያዳ ውፅኢታዊ ብዝኾነ መልክዑ ንክስጉም ኣብ ወፃኢ ዝነብር ዲያስፖራ ይኹን ኣብ ውሽጢ ዓዲ ዝነብር ህዝብና ኣብ ጎኒ እታ ማሕበር ብምዃን ዝገብሮ ዘሎ ኣበርክቶ ኣጠናኺሩ ክቕፅል ፃውዒት ነቕርብ።
’’ ኢሎም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
22 ታሕሳስ 2014 ዓ/ም
መቐለ

ማሕበር ሰብ ሆቴልን መደቀስን ከተማ መቐለ ኣብ ሓምሻይ ብርኪ ጥሜት ንዝርከቡ ህፃናትን ነብሰፁር ኣዴታትን ሓገዝ ገይሮም
ብሰናይ ተበግሶ ዝተመስረተ ማሕበር ሰብ ሆቴልን መደቀስን መቐለ ኣብ ሓምሻይ ብርኪ ጥሜት ምህላዎም ብሕክምና ንዝተረጋገፁ ንልዕሊ 150 ህፃናትን ነብሰፁር ኣዴታትን ሓገዝ ከም ዝገበሩ እቲ ማሕበር ገሊፁ።
ኣቦ መንበር እቲ ማሕበር ኣይተ ተኽለብርሃን ገ/ክርስቶስ ከም ዝገለፅዎ፣ ብሰንኪ ፋሽሽታውያን ወረርቲ ሓይልታት ኣብ ትግራይ ዝጀመርዎ ኲናት ህዝቢ ትግራይ ንምፅናትን ካብ ገፀ ምድሪ ንክጠፍእ ኢሉ እውን ኣብ ትግራይ ሓገዝ ምግብን ካልኦት ዝተፈላለዩ ሸቐጣት ንከይኣቱ ዕፅዋ ኣካይዶም እዮም።
ህዝቢ ትግራይ ባህሊ ምትሕግጋዝ ዘለዎ ብምዃኑ ማሕበሮም ብዓቕሞምን ብፍቓዶምን ንሕድሕድ ተሓገዝቲ 15 ኪሎ ግራም ሕሩጭ፣150 ቅርሺ ዝርከቦም ዝተፈላለዩ ጥረምረ ሓገዝ ገይሮም።
ኮሚቴ እቶት መተኣኻኸቢ እታ ማሕበር ኣይተ ሃይለ ወልደገብሪኤል ህዝቢ ትግራይ ብሰንኪ ፋሽሽታውያን ወረርቲ ባንኪ ተዓፅዩ ዝበልዖ ስኢኑ ኣብ መከራ ወዲቑ ይርከብ።
ማሕበር ሰብ ሆቴልን መደቀስን ከተማ መቐለ ንዝተፀገሙ ወገናት እኹል ሓገዝ ንምሕጋዝ ዘይኮነስ መርኣያ ብምዃን ኩሉ ዓቕሙ ዝፈቕደሉ ንክሕግዝ እዩ ኢሎም።
ኣብ ከተማ መቐለ ቤት ፅሕፈት ጥዕና መተሓባበሪ ተጋዳላይ ሙሉጌታ ገሰሰ ብወገኖም ብሰንኪ ፋሽሽታውያን ወረርቲ ሓይልታት ህዝቢ ትግራይ ኣብ ክባን ዓፀቦን ጥሜት ኣትዩ ይርከብ።
ኣብ ከተማ መቐለ ሕፅረት ነፍሰፁር ኣዴታትን ህፃውንትን ጥሜትን ሕፅረት ምግብን ከምዘሎ ዝሓበሩ እቶም መተሓባበሪ፣ ኣብ ሓሙሽተ ክፍለ ከተማ መቐለ ትኹረት ተገይሩ ይስራሕ ኣሎ ኢሎም።
ተሓገዝቲ ወ/ሮ ሰናይት ሽሻይን ወ/ሮ መናስቦ ለማን ንዝተገበረለን ሓገዝ ብምምስጋን ካልኦት ግዱሳት ሰብ ሃፍቲ ኣሰር እታ ማሕበር ክስዕቡ ተላብየን።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
21 ታሕሳስ 2014 ዓ/ም
መቐለ

ብውድብ ሕቡራት መንግስታት ዓለም ዝተወሰነ ውሳነ ቅቡል እዩ
--------------------------------------------------------------------------
ወረርቲ ሓይልታት ኣብ ልዕሊ ህዝቢ ትግራይ ዘብፅሕዎ ኩለ መዳይ ገበን ዘርኢ ምፅናት፣ብዘይሻራዊ ኣካል ዳግም ክፅናዕ ከምዘለዎ ብውድብ ሕቡራት መንግስታት ዝተወሰነ ውሳነ ቅቡል ከምዝኾነ ቤት ፅሕፈት ማሕበር ደቂ ኣንስትዮ ትግራይ ፍሊጡ።
ምክትል መካየዲት ስራሕ እቲ ቤት ፅሕፈት ወ/ሮ ነፃነት በጋሻው ከምዝበልኦ፣ ህዝቢ ትግራይ ዝገብሮ ዘሎ ህዝባውን ፍትሓውን ቃልሲ፣ህልውንኡ መሰል ዓርሰ-ውሳንኡን ንምርግጋፅ እዩ።
ኣብ ልዕሊ ህዝቢ ትግራይ ብፍላይ ድማ ኣብ ደቂ ኣንስትዮ ትግራይ ዝበፅሐን ዝበፅሕ ዘሎን ግፍዕን ጨፍጫፍን ኣብ ዝኾነ ዓለም ተራእዩን ተሰሚዑን ዘይፈልጥ ጫፍ ዝወፀ ገበን ዘርኢ ምፅናት ምዃኑን ዘዘኻኸራ እተን ምክትል ኣካያዲት ስራሕ፣ ብዘይሻራዊ ኣካል ተፀኒዑ፣ገበነኛታት ኣብ ቅድሚ ሕጊ ቀሪቦም መምሃሪ ዝኾነ፣ ግቡእ ቅፅዓቶም ዝረኽብሉን ኩሉ ትግራዋይን ወገን ትግራዋይን እቲ ውሳነ ቀልጢፉ ናብ ተግባር ክኣቱ ቃልሱ ከሐይል ይግባእ ኢለን።
ኣብ መወዳእታ፣ ዘርኢ ህዝቢ ትግራይ መሊኦም ከጥፍኡ ዝህንደዱ ዘለው ደመኛታት ፀላእትና ንምምካትን ንምድምሳስን፣ኩሉ ትግራዋይ ሓደ ብምዃን ናብ ግንባር ዝወፅእ ክወፅእ፣ ደጀን ኮይኑ ክሰርሕ ዝኽእል ብደጀንነቱ፣ኣብ ዝተፈላለዩ መራኸብቲ ሓፋሽን ድሕረ-ገፃትን ዝነጥፍን ድማ ቃልሱ ከሐይልን ብዝለዓለ ክነጥፍን፣ ኣብ ዝተፈላለዩ ሃገራት ዓለም ዝርከቡ ዲያስፖራ ትግራይን ፈተውቲ ትግራይን ከምቲ ኩሉ ግዜ እናገበርዎ ዝመፁን ዝገብርዎ ዘለውን ንፀላኢ ዘበርዕን ቃልሶም ኣበርቲዖም ክቅፅልሉን ፀዊዐን።
ሃለዋትናን ድሕንነትናን ብቅልፅም!!
ትግራይ ትስዕር!
21 ታሕሳስ 2014 ዓ/ም
ቢሮ ርክብ ህዝብን መንግስትን ትግራይ
መቐለ

ህዝቢ ትግራይ ነቲ ገጢምዎ ዘሎ ፀገም ብውልቀን ብውዳበን አቢሉ ከምክቶ ከም ዝግባእ ተሓቢሩ
ወረርቲ ሓይልታት ዳግማይ ጆኖሳይድ ንምፍፃም ኣብ ምሽብሻብ ስለዝርከቡ ደቂ ኣንስትዮ ተወዲበን ኣሰር ዋዕሮታት ተጋደልቲ ትግራይ ክስዕባ ከም ዝግባእ ማሕበር ነጋዶ ደቂ ኣንስትዮ ትግራይ ሓቢራ።
ኣባል ቦርድ ማሕበር ነጋዶ ደቂ ኣንስትዮ ትግራይ ወ/ሮ መብራት ሃይለ ከምዝበልኦ፣ ብሰንኪ እቲ ዘጋጠመ ወራር ልፍንታውያን ሓይልታት፣ ህዝቢ ትግራይ ኣብ ክባን ዕፅዋን ክኣቱ ብምግባር እቶም ወረርቲ ብዙሓት ፀገማት ኣስዒቦም እዮም።
ብምዃኑ ነቶም ፀገማት ንምፍታሕ ህዝቢ ትግራይ ነቲ ገጢምዎ ዘሎ ፀገም ብውልቀን ብውዳበን አቢሉ ከምክቶ ይግባእ።
ማህበር ነጋዶ ደቂ ኣንስትዮ ትግራይ እውን ከም ሓንቲ ማሕበር ብውዳበኣ አቢላ ብዙሓት ሓገዛት እናገበረት ትርከብ ዝበላ ወ/ሮ መብራት ሃይለ፣ እታ ማሕበር ንብዙሓት ፅጉማት ወገናትን ነቲ ኣብ ግንባር ምእንታ ህልውናና ዝረባረቡ ዘለዉ ዋዕሮታትን ሓየታትን ሰራዊት ትግራይ ብሚልዮናት ዝግመት ሎጅስቲክስ ከምዘቕረበት፣ ኣብ ጥሜትን ዓፀቦን ንዝርከባ 150 ደቂ ኣንስትዮ ድማ ጣፍን ፊኖን ሓገዝ ከም ዝገበረትን እታ ማሕበር ምንቅስቓሳ ዝያዳ ኣበርቲዓ ከምእትቕፅለሉ ድማ ሓቢረን።
ምክትል አዶ ወንበር ማሕበር ነጋዶ ደቂ ኣንስትዮ ትግራይ ወ/ሮ ገነት ዮሃንስ ብወገነን፣ እቲ ኣብ ህዝብና ዘሎ ባህሊ ምትሕግጋዝ ካብታ ዘላትካ ተኻፊልካ ነዛ ቀጣን ጊዜ ምስጋር ክምዕብል ዘለዎ ሕዚ እዩ ኢለን።
ብፍላይ ድማ ማሕበራትን ካልኦት ውዳበታትን ሓድነተን ብምጥንኻር ዝለዓለ ስራሕቲ ከካይዳን ንካልኦት መርአያ ብምዃን ካብቲ ሕዚ ዘሎ ምንቅስቓስ ኣዛይደን ክረባረባ ፀዊዐን።
ሃለዋትናን ድሕንነትናን ብቅልፅም!!
ትግራይ ትስዕር!
21 ታሕሳስ 2014 ዓ/ም
ቢሮ ርክብ ህዝብን መንግስትን ትግራይ

ሽልማተይ ድሕሪ ህልውና ህዝበይን ዓደይን
ፀላእቲ ህዝቢ ትግራይ ዘበገስዎ ኵናት ካብ ዝጅመር ልዕሊ ሰለስተ ዓመትን ፈረቓን ገይሩ።
ቅሉዕ ኵናት ድማ ልዕሊ ሓደ ዓመት ኣቑፂሩ ኣሎ።
እቲ ኵናት ፀላእቲ ከምዝብልዎ ምስ ውልቀ ሰባት ዘይኮነስ ምስ ህዝቢ ትግራይ ከምዝኾነ ካብ ፈለማ ኣትሒዙ ዝተኻየደን ሕዚ እውን ዝቕፅል ዘሎን ስነልቦናዊ ኵናት፤ ደሓር ድማ ብልፍንቲ ናብ ቅሉዕ ኵናት ዝተሰጋገረ ህዝቢ ትግራይ ንምፅናት ዝተኻየደ ኣረመንያዊ ተግባር ምዃኑ ዓለም ብዓለሙ ዝተረደኦ እዩ።
ይኹንምበር እቲ ስነልቦናዊ ይኹን ኣካላዊ ኵናት ዝተኣወጆ ህዝቢ ትግራይ ንኹሎም ብድሆታት እናመከተ ነቶም ወረርቲ ሓይልታት ካብ ኣብዝሓ ከባቢታት ትግራይ በቲ ሓያል ውቅዒቱ ፀራሪጉዎም ጥራሕ ዘይኮነስ፣ እናሓማሸሸ ዝተረፉ ድማ ካብ ኣብዝሓ መረበቱ ሰጒጉዎም እዩ።
ኣብ ቀረባ ምእንተ ረብሓን መሰልን ህዝቢ ትግራይ ተባሂሉ ንሰላም በሪ ንምኽፋት ሰራዊት ትግራይ ካብ ዝተፈላለዩ ቦታታት ዓፋርን ኣምሓራን ናብ ቦትኡ ምምላሱ ድማ ህዝቢ ዓለም ዝለዓለ ናእዳን ምስጋናን ሂቡዎ እዩ።
እንተኾነ ግና ፋሽሽታዊ ጉጅለ ኣብይ ኣሕመድ መንገዲ ሰላም ተሓሲሙ፤በሪ ሰላም ዝሃርሀረሉ ኩነታት እዩ ዘሎ።
ብወገን ተስፋሕፋሕትን ገበትን ልሂቃን ኣምሓራን ውልቀ መላኺ ኢሰያስ እውን ንዘይዛሪ ፅንተት፣ ፅባሕ ወሓጥናኩም ኣጥፋእናኩም ዝብል ፈኸራ ወግሐ ፀብሐ የስምዑን ይህንደዱን ኣለዉ።
ይኹንምበር እቲ ብፈኸራን ዳንኬራን ዕጅብ ዘይብሎ ንመሰሉ ዘይዋገ ህዝቢ ትግራይ ተወዲቡ ይኹን ብውልቀ ካብኡ ትፅቢት ዝግበር ኩሉ እናገበረ መፂኡን ኣሎን።
ካብ ከተማ ሑመራ ዝተመዛበለት ወ.ሮ ዓይኖም ንጉሰ እያ።
ሽልማተይ ድሕሪ ህልውና ህዝበይን ዓደይን ብዝብል ሓቦ 15 ግራም ወርቂ ኣወፍያ።
እታ ተመዛባሊት ትግራወይቲ ወ.ሮ ዓይኖም ከምዝበለቶ ኣነ ረኺበ ኣይኮንኩን ግና ኣነ ዘጋይፅ ድሕሪ እታ ዝብህጋ ትግራይ ምጭባጠይ እዩ።
ትግራይ እንተልያ እየ ሸቂለ ወርቂ ዘጥርይ፣ ትግራይን ህዝቢ ትግራይን እንተዘይ ሃልዮም ኣበይ ኮይነ እየ እቲ ወርቂ ከጋይፀሉ።
ስለዚ ገይፀይ ትግራይ ዓደእ እያ ኢላ።
ኣብ መወዳእታ፣ ህዝቢ ትግራይ ካብቲ ዝተኣወጀሉ ኵናት መሊኡ ናፃ ንምውፃእ ንሂወቱ፣ጉልበቱ፣ፍልጠቱን ጊዚኡን እንተይሰሰዐ ነቶም ከፅንትዎ ዝጃሃሩ ዘለዉ ልፍንታውያን ሓይልታት መሊኡ ሓመድ ድበ ንምእታው አዒንቱ ሰለም ከየበለ ክረባረብ ኣለዎ ዝበለት ወ.ሮ ዓይኖም ፣ስልማተይ ድሕሪ ህልውና ህዝበይን ዓደይን ኢላ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
20 ታሕሳስ 2014 ዓ/ም
መቐለ

ኣብ ትግራይ ዝተፈፀመ ጀኖሳይድ ኣብ ዝግበር መፅናዕቲ ሕብረተሰብ እኹል መረዳእታ ክህብ ከምዘለዎ ተሓቢሩ

ፋሽሽታውያን ወረርቲ ሓይልታትን ልፍንታውያንን ኣብ ልዕሊ ህዝቢ ትግራይ ዝፈፀምዎ ጀኖሳይድ ብዝግባእ ተሰኒዱ ንክቕመጥን ማሕበረሰብ ዓለም ክፈልጦን ብዕቱብ ክስራሕን ከም ዝግባእ ቢሮ ፍትሒ ትግራይ ኣፍሊጡ።
ኣብ ቢሮ ፍትሒ ትግራይ በዓል ሞያ ሕጊ ኣይተ ኢዛና ሙላት ከም ዝበሉዎ፣ ፋሽሽቲ ዓብይ ኣሕመድ ዝዝውሮ ኮምሽን ሰብኣዊ መሰል ኢትዮጵያን ምስ ካልኦት መድረግቲ ኣካላት መንግስትን ህዝቢ ትግራይን ከይሓተተ ሓቃውነት ዘይብሉ መፅናዕቲ ኣካይዱ እዩ።
እቲ መፅናዕቲ እውን ትክክል ከምዘይኮነ ምስተፈለጠ ዘይሻራዊ ኣትዩ ኣፃርዩ ሓደ ዕልባት ክበፅሕ ኣለዎ ተባሂሉ ዝተወሰነ ውሳነ ዓብይ ዓወት ዲፕሎማሲ እዩ ኢሎም።
እቲ ንልዕሊ ሓደ ዓመት ኣብ ትግራይ ብግፍዐኛታት ወረርትን ተስፋሕፋሕትን ሓይልታት ዝተፈፀመ ሕድሕድ ግፍዒ ህዝቢ ትግራይ ነቶም መፅናዕቲ ዘካይዱ ኣካላት እኹል ዝኾነ መረዳእታን ሓበሬታን ብጥንቃቀ ንኽህብ ከምዘለዎ እውን ኣይተ ኢዛና ኣተሓሳሲቦም።
በዓል ሞያ ሕጊ ኣይተ ቦኽረፅዮን ተኽለሃይማኖት ብግደኦም፣ ኣብ ትግራይ ብፋሽሽታውያን ወረርቲ ሓይልታት ዝተፈፀመ ከቢድ ገበን ምፅናት ብኽፋል ወይ ብሙሉእ ንምጥፋእ ዝተገበረ ገበን አገዲድካ ምድፋር፣ ሰላማዊ ህዝቢ ምቕታል፣ ሰብኣዊ ሓገዛት ንከይኣትዉ ምኽልኻል፣ ኣብ ትግራይ ጀኖሳይድ ንኽካየድ ዘለዓዕሉ ነገራት ብሚዲያታቶም ከም ዝተጠቐሙ ገሊፆም።
ኣይተ ወልዳይ ኣረጋዊ በዓል ሞያ ሕጊ ዝኾኑ ብወገኖም እቲ ኣብ ትግራይ ዝተፈፀመ ገበን ብዓለም-ለኸ ሕጊ መለክዒ እንትርአ ጀኖሳይድ ከም ዝኾነ ብምግላፅ ውድብ ሕቡራት መንግስታት ዓለም ሕዚ ኣብ ዘካይድዎ መፅናዕቲ መንግስትን ህዝብን ትግራይ እኹል መረዳእታ ክህብ ከም ዘለዎም ሓቢሮም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
18 ታሕሳስ 2014 ዓ/ም
መቐለ

ዳግም ጀኖሳይሳይድ ንምፍፃም ዝግበር ዘሎ ምሽብሻብ ኹሉ ትግራዋይ ክምክቶ ይግባእ ተባሂሉ
ቢሮ ርክብ ህዝብን መንግስትን ትግራይ ምስ ዝተፈላለዩ ኣካላት፣ ኣብ ዘካየዶ ዘተ ማሕበረሰብ፣ ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ ዳግም ጀኖሳይድ ንምፍፃም ዝገብርዎ ዘለው ምሽብሻብ ኹሉ ትግራዋይ ክምክቶ ይግባእ ኢሉ።
እቲ ቢሮ ምስ ዓበይቲ ዓዲ፣ መራሕቲ ሃይማኖት፣ ፅዕንቶ ፈጠርቲ ኣካላትን ስድራ ስውኣትን ኣብ ህልው ኹነታት ትግራይ ኣመልኪቱ ኣብ ዘሳለጦ ዘተ ማሕበረሰብ ዝተረኸቡ ምክትል ሓላፊ ቢሮ ርክብ ህዝብን መንግስትን ትግራይ ኣይተ ሓዱሽ ካሱ ከምዝበልዎ፣ ፋሽሽታውያን ወረርቲ ሓይልታት ንህዝቢ ትግራይ፣ ህዝቢ ከም ህዝቢ ካብ ገፀ ምድሪ ንምጥፋእ ብዝተዋደደ መልክዕ ዳግም ጀኖሳይድ ንምፍፃም ኣረሜኔያዊ ተግባራቶም ኣጠናኺሮም ይቕፅልሉ ኣለዉ።
እቶም ወረርቲ ሓይልታት ኣብ ልዕሊ ህዝቢ ትግራይ ዝፈፀምዎ ታሪኽ ይቕረ ዘይብሎም በዳላት ንጎኒ ብምግዳፍ ፣ሕሉፍ ሓሊፉ ህዝቢ ትግራይ ኣብ ልዕሊ በደሉ ከም በዳሊ ብምቑፃር ይቕረታ ክሓትት ይግባእ ይብሉ ከምዘለዉ ዝሓበሩ እቶም ምክትል ቢሮ ሓላፊ፣ እቶም ኣብ ልዕሊ ህዝቢ ትግራይ ስነ ልቦናውን ኣካላውን ጥቕዓታት እናፈፀሙ ዝፀንሑ ወረርቲ ሓይልታት፣ ዳግም ጀኖሳይድ ንምፍፃም ይህንደዱ ስለዘለዉ ኹሉ ትግራዋይ ኩለ መዳያዊ ድልውነቱ ብምሕያል ንእከይ ተግባሮም ከበርዕኖ ይግባእ ኢሎም፡፡ 
ኣብ ሃገረ ስብከት ከተማ ሓላፊ ክፍሊ ትምህርቲ መጋቤ ሓዲስ ኣባ ዘመንፈስ ብወገኖም፣ታሪኽን መንነትን ህዝቢ ትግራይ ንምጥፋእ ዝግበር ውዲታት ብዝኾነ መዐቀኒ ተቐባልነት የብሉን ኢሎም።
ህዝቢ ትግራይ ከም ህዝቢ ከፅንቱ ዝተልዓል ሓይልታት እውን ካብቲ ተደጋጋሚ ህዝቢ ምብዳል ተኣርኒቦም መንገዲ የማን ክኸዱ ምዒዶም።
ነቲ ኣብ ልዕሊ ህዝቢ ትግራይ ኣጋጢሙ ዘሎ ዕፅዋን ክባን ከም ዕድል ብምጥቃም፣ንህዝቦም ኣብ ክንዲ ዝድግፉ ኣብ ልዕሊ ሸቐጣት ዘይፍትሓዊ ዋጋ ዝገብሩ ነጋዶ ማሕበረሰብ ድማ ንህዝቢ ትግራይ ዳግም ምብዳል እዩ ዝበሉ መጋቤ ሓዲስ ኣባ ዘመንፈስ፣ እቶም ነጋዶ ቀዳምነት ንህዝቦም ሓሲቦም ክሰርሑን ካብቲ ህዝቢ ዝብድል ተግባር ክናገፉ ከምዝግባእ ሓቢሮም።
ካብ ክፍለ ከተማ ዓይደር ዝመፃ ኣብቲ መድረኽ ዝተሳተፋ ወይዘሮ ኪዳን ገብረሃንስ ከምዝበለኦ ድማ፣ ዋኒን ህዝብን መንግስትን ትግራይ ደርቢዮም ኣብ ናይ ባንዳነት ስራሕቲ ዝተዋፈሩ ኣካላት ተኸታቲልኻ ዘየማትእ ስጉምትታት ክውሰደሎም ይግባእ።
ኣብ ኣፋውስ ኮነ ኻልኦት ሸቐጣት ወሰኽ ዋጋ ዘርእዩ ገለ ነጋዶ ኣብዚ ሕዚ ዋጋ ምውሳኽ ኣግባብነት ዘይብሉን ካብቲ ፀላእቲ ዝገብርዎ ዘለዉ ፈሊኻ ዘይረአ ተግባር ይፍፅሙ ምህላዎም ብምግንዛብ ስርዓት ዝሕዙሉ ኩነታት ክህሉ ኣለዎ ኢለን።
ሃለዋትናንድሕንነትናንብቕልፅምና!
ትግራይትስዕር!
ቢሮ ርክብ ህዝብን መንግስትን ትግራይ
19 ታሕሳስ 2014 ዓ/ም
መቐለ

ሓቢርና እንተተረባሪብና ስዉኣት ዝጀመርዎ ቃልሲ ኣብ መጨረሻኡ፣ኣብ ሙሉእ ዓወት ከምዝበፅሕ ዘጠራጥር የብሉን 
14 ታሕሳስ 2014 ዓ.ም ኣብ ዓዲ ይኹን ኣብ ወፃእ ዝርከብ ኩሉ ትግራዋይ፣ ፈታዊ ትግራዋይን ደጋፊ ቃልሲ ትግራይን ነቶም ክቡር መስዋእቲ ዝኸፈሉ ደቂ ትግራይ ጥዋፍ ብምውላዕ ዝተዘከረሉ መዓልቲ እዩ።
ሰማእታት ብጥዋፍ ዝኽሪ ምስተገበረሎም ፕሬዝደንት ትግራይ ዶክተር ደብረፅዮን ገብረሚካኤል ከምዝበልዎ፣ እዞም ስውኣት እዚኦም ምእንተ ህዝቢ ትግራይ ኢሎም ፣ምእንተ ህልውናን ድሕንነትን ሰላምን ፣ምእንተ መሰሉ ኢሎም ክቡር ህይወቶም ዘሕለፉ እዮም።
እዚ ኹሉ ላዕልን ታሕትን ሓሊፍና ኣብዚ ብርኪ እዚ ኣብፂሖምና ኣለው ዝበሉ እቶም ፕሬዝደንት፣ ንዓለም ዘስደምም ታሪኽ ፣ንኹልና እውን ዝገርም ታሪኽ ከምዝተመዝገበ ሓቢሮም።
ደቂ ህዝቢ ትግራይ ከመይ ዓይነት ታሪኽ ክሰርሑ ከምዝኽእሉ ኣብዚ ኸቢድ እዋን ፣ኣብዚ ፈታኒ እዋን ድሙቕ ዝኾነ ወርቃዊ ዝኾነ ታሪኽ ኣመስኪሮም እዮም ድሕሪ ምባል፣ ስለዚ ኩልሻዕ ኢና ንዝክሮም ክንዝክሮም እውን ይግባእ ፤ህያዋት እዮም።
እቲ ዕላማ ዝተዋደቕሉ ፣ዝተሰውእሉ ገና ኣይተዛዘመን ኣብ መጨረሻ ኣየብፃሕናዮን።
ስለዚ ንስዋኣትና ምዝካር ጥራሕ እንተይኮነ "ሕድርኹም ኣይነዕብርን" ኢልና እታ ዝወደቕኩምላ ዕላማ ፣እታ ዝወደቕኩሙላ ቃልሲ ኣብ መወዳእታኣ ክነብፅሕ ቃል እናኣትወሉ እዩ ኢሎም ዶክተር ደብረፅዮን።
ኣስዒቦም፣ ኣብዛ ዕለት እዚኣ እታ ዝተጀመረት ቃልሲ ፣እታ ዝተጀመረት መኸተ ተወሳኺ መስዋእቲ እውን ከፊልና ፣ተሰዊእና እቶም በብፆትና ዝጀመርዎ ቃልሲ ኣብ መጨረሻኡ ፣ኣብ ሙሉእ ዓወት ከም እነብፅሖ እውን ኣይጠራጠርን ዝበሉ እቶም ፕሬዝዳንት፣ ህዝቢ ትግራይ ደገፍትና እውን ኩሉኹም ተሓጋጊዝኩም ኣብዚኣ ኣብፂሕኹምና ኣለኹም ገና እያ እታ ቃልሲ ኣይወዳእናያን ሓቢርና ከም እንጓዓዝ እውን ይተኣማመን ፣ዓወትና ዘተኣማምን እዩ ኢሎም።
ክብሪን ሞጎስን ንስውኣትና!
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
15 ታሕሳስ 2014 ዓም
መቐለ

ሰራዊት ትግራይ ዓወት ኣብ ልዕሊ ዓወት ንኸመዝግብ ኪነ-ጥበብ ትግራይ ዝለዓለ ብፅሒት ከምዝነበሮን ከምዘለዎን ተሓቢሩ
ህዝቢ ትግራይ ንመሰሉ፣ ንመሰል ዓርሰ-ውሳንኡን ህላውንኡ ንምርግጋፅን ክሳብ መወዳእታ "ቃልስን ቃልስን እዩ መማረፅየይ" ኢሉ ንኽኸይድ ኪነ-ጥበብ ትግራይ ኣብ ምልዕዓል ይኹን ሰራዊት ትግራይ ፀኒዑ ብኣግባቡ ነቲ ፀላኢ ብምቅላስ ኣንፀባራቒ ዓወታት ከም ዘመዝገበ ቢሮ ርክብ ህዝብን መንግስትን ትግራይ ሓቢሩ።
ቢሮ ርክብ ህዝብን መንግስትን ትግራይ ምስ ሰብ ሞያ ኪነ ጥበብን ምልላይን ኣብ ዝነበሮ መድረኽ ዘተ ዝተረኸባ ሓላፊት ቢሮ ርክብ ህዝብን መንግስትን ትግራይ ወ/ሮ ሊያ ካሳ ከም ዝበለኦ፣ ኪነ-ጥበብ ትግራይ ኣብ ሕሉፍ ቃልሲ ትግራይ መዘና ዘይርከቦ እጃም ከምዝተፃወተን ብምሕባር፣ ሕዚ እውን ፀላእቲ ኣብ ልዕሊ ህዝቢ ትግራይ ዝፍፅምዎ ዘለው በደልን ግፍዕን ህዝቢ ትግራይ ከይተሰኮነ ንመሰሉን ንመሰል ዓርሰ-ውሳነኡን ህላወኡን ንምርግጋፅ ክሳብ መወዳእታ ቃልስን ቃልስን እዩ መማረፅየይ ኢሉ ኣብ ዘካየዶን የካይዶ ዘሎ ህልኽካ ዘወድእ ቃልስን ኪነ-ጥበብ ትግራይ ዝለዓለ ብፅሒት እናበርከተ እዩ።
ፋሽሽታውያን ሓይልታት መንነትን ክብርን ህዝቢ ትግራይ ንምጥፋእ ዝወልዕዎ ኵናት ህዝቢ ትግራይ ድማ መንነተይ ንወራሪ ሓይሊ ኣሕሊፈ ኣይህብን፣ መንነት ህዝቢ ትግራይ ንምርግጋፅ ዘሎ መማረፂ ቃልሲ ጥራሕ እዩ ብምባል ቃልሱ ኣሐይሉ መስዋእቲ እናኸፈለ ዝመፀ ህዝቢ ከም ዝኾነ ወ/ሮ ሊያ ገሊፀን።
ስነ ጥበበኛ ተጋዳላይ ገብሩ ገ/መድህን (ገብሩ ፋኖ)፣ ደመኛታት ፀላእቲ ህዝቢ ትግራይ፣ሰራዊት ትግራይ ካብ በረኻ ተምቤን ወፅዩ ዝሰዓረና ቀንዲ ምኽንያት ህዝቢ ትግራይ ብጠቕላላ ስለዘየጥፋእናዮ እዩ፤ ብምባል ናይ ነስሓ ገምጋም ከምዘካየዱ ብምግላፅ ቃልስና ብምጥንኻር ፀላእትና ንምድምሳስ ክንረባረብ ኣለና ኢሉ።
ስነ ጥበባዊት ተጋዳሊት ሙሉ ገ/ዋህድ ብወገና ፅንዓትን ሓቦን ህዝቢ ትግራይ ፀላእትና ኣፀቢቖም ይፈልጡ እዮም።
ብኣማኢት ኣሽሓት ዝቑፀሩ ፀላእቲ ካብትን ካፍዠብትን ዘራይ ወዲ ዘራይ ኣኻኺቡ ህዝቢ ትግራይ ንምጥፋእ ዋላ እኳ እቲ ዂናት እንተጀመሮ ፅንዓትን ሓቦን ዘይፍለዮ ህዝቢ ትግራይ ፀላእቲ ደዃዕዃዕ ኣቢሉ ካብ መሬት ትግራይ ክፀራረጉ ገይሩዎም እዩ።
ሕዚ እውን ሓሪንና ክንቃለስ ይግባእ ኢላ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
14 ታሕሳስ 2014 ዓ/ም
መቐለ

ክቡር መስዋእቲ ንዝኸፈሉ ስዉኣት ጀጋኑ ደቂ ትግራይ ዝወደቕሉ ዕላማ ኣብ ሸትኡ ክነብፅሖ ኢና
መንግስቲ ትግራይ፣ሽምዓን ጥዋፍን መብራህቲ ብምውላዕ ናይ ሓደ ደቒቓ ናይ ሕልና ፀሎት ክካየድ ብዝሓበሮ መሰረት ሰራሕተኛታት ቢሮ ርክብ ህዝብን መንግስትን ሓሙስ 14 ታሕሳስ 2014 ዓ.ም ልክዕ ሰዓት 11:00 ዝኽረ ሰማእታት ኣካይዶም።
እቶም ሰራሕተኛታት ፋሽሽቲ ጉጅለ ኣብይ ኣሕመድን መላፍንቱን ነቲ ከካይዶ ዝፀነሐ ምፅናት ህዝቢ ትግራይ ሐዚ ኣጠናኺሩ ብምቕፃል ብምድርን ኣየርን ንዳግማይ ጀኖሳይድ ይረባረብ ብምህላዉ ተቓለስ!
ተቓለሲ!
ንቃለስ!
ዝብል ጭርሖ ዓትዒቶም ብምሓዝ ፀላእቲ ብዝፈፀምዎን ዝፍፅምዎ ዘለዉ ጆኖሳይድን ክቡር መስዋእቲ ንዝኸፈሉ ስዉኣት ጀጋኑ ደቂ ትግራይ ብምዝካር፣ ቃልና ደጊምና ደጋጊምና ብምህዳስ ዝወደቕሉ ዕላማ ኣብ ሸትኡ ክነብፅሖ ኢና ኢሎም።
ዘልኣለማዊ ክብርን መጎስን ንጀጋኑ ስውኣትና!
ሃለዋትና ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
14 ታሕሳስ 2014 ዓ/ም
መቐለ

እዋናዊ መግለፂ መንግስቲ ትግራይ
ፃውዒት ሰላም ተሓሲሙ ንዝህንደድ ሓይሊ ግብረ መልሲ ክንህብ ክንግደድ ኢና!
ህዝብን መንግስትን ትግራይ ንዝሓለፈ ሰለስተ ዓመትን ፈረቓን ኣብዚ ሃገር ዝተፈጠረ ፖለቲካዊ ኣፈላላይ መሰረታዊ መፍትሒኡ ዝርከብ ብፖለቲካን ዘተን ምዃኑ ብምእማን ኩሉ ነገር ብሕጊ፣ብሰላምን ምይይጥን መዕለቢ ክረክብ ከይተሓለለ ተቓሊሱ ክሳብ ሐዚዉን ንሰላም ዘለዎ ቅሩብነት ብተደጋጋሚ ቅዋም ብምውሳድ ንፈታውን ፀላእን ከምኡውን ንዓለምለኸ ማሕበረሰብ እናፍለጠ መፂኡ እዩ።
ኣብ ቀረባ ጊዜ ድማ ህዝብን መንግስትን ትግራይ ንሰላም ካብ ዘለዎም ባህጊ፣ ድልየትን እምነትን ዝብገስ ሰራዊት ትግራይ ተቖፃፂርዎም ካብ ዝነበሩ ዝተፈላላዩ ቦታታት ዓፋርን ኣምሓራን ብገዛእ ፍቓዱ ወፂኡ።
እዚዉን ንሰላም ቀዳምነት ዝሃብና ምዃና ማሕበረሰብ ዓለም ተረዲኡ ብዝተፈላለየ መንገዲ እወንታዊ ሓሳቡ ኣብ ምግላፅ ይርከብ።
ይኹንደኣምበር እቲ ንመንበረ ስልጣኑ ክብል ህዝቢ ትግራይ ንምፅናት ቅሉዕ ወራር ብምክያድ ኣብ ልዕሊ ህዝብና ንልዕሊ ሓደ ዓመት ጆኖሳይድ ዝፈፀመን ይፍፀም ዘሎን ሕዚዉን ንዘቕረብናዮ ፃዉዒት ሰላም ፀማም እዝኒ ሂቡ እከይ ኣረመንያዊ ተግባሩ ኣጠናኺሩ ቐፂሉሉ ኣሎ።
ሰራዊት ጉጅለ ፋሽሽቲ ኣብይ ኣሕመድ ሕገ መንግስታዊ መሬት ትግራይ ብደቡብ ኣንፈት ብምጥሓስ ውግእ ጀሚሩ ኣሎ።
ብተወሳኺ ሰራዊት ውልቀ መላኺ ኢሳያስ’ውን ናይ ከቢድ ብረት ደብዳብ ናብ ሰሜን ምዕራብ ትግራይ ኣካይዱ ኣሎ።
ስለዝኾነ ህዝብን መንግስትን ትግራይ ሕዚውን ከም ወትሩ ህልውንኦም ንምርግጋፅ ክብሉ ንዝወሰድዎ ስጉምቲ ተሓታቲ ጉጅለ ፋሽሽቲ ኣብይ ኣሕመድን መላፍንቱን ኩሎም ወረርቲ ሓይልታት ምዃኖም ነፍልጥ።
ስለዝኾነ ኣማራፂ ሰላም ተሓሲሞም ብሓይሊ ጨፍሊቖም ከጥፍኡና ንዝህንደዱ ዘለዉ ደመኛታት ፀላእትና ሕድሕድ ደቂ ትግራይ ከም ወትሩ ስነ ኣእምራዊን ኣካላውን ድልውነት ብተግባር ብምርግጋፅ ቃልስኹም ከም ተሕይሉ መንግስቲ ትግራይ ንፃት እውን ፈፂሙ ኣይጠራጠርን።
ዓለምለኸ ማሕበረሰብ እውን ንሰላም ተሓሲሙ መወዳእታ ዘይብሉ ደም ምፍሳስ ንምቕፃል ላዕልን ታሕትን ንዝወናጨፍ ዘሎ ጉጅለ ፋሽሽቲ ኣብይ ኣሕመድን መላፍንቱን ዘየዳግም ጭቡጥ ስጉምቲ ክወስድ መንግስቲ ትግራይ ደጊሙ ፃውዒቱ የቕርብ።
ሃለዋትናን ድሕንነትና ብቕልፅምና!
ትግራይ ትስዕር!
መንግስቲ ትግራይ
14 ታሕሳስ 2014 ዓ.ም

ሰበር ዜና

ካብ ቆቦ ብፀጋማይ ገፅ ናብ ጥሙጋ ንምእታው ዝፈተነ ሰራዊት ፋሽሽቲ ጉጅለ ኣብይ ኣሕመድ 13 ታሕሳስ 2014 ዓ.ም ተደምሲሱ።
ኣካል ሰራዊት ደቡብ እዝ ዝኾነ መበል 87 ክፍለ ሰራዊት ፋሽሽቲ ጉጅለ ኣብይ ኣሕመድ ብታሪካዊ ስርሒት ሓየት ሰራዊት ትግራይ ብሓያሎ ተወቂዑ ኣሎ።
ንኣዛዚ መበል 87 ክፍለ ሰራዊት ኮነሬል ዓብዱ ኣሕመድ ሓዊሱ ብርክት ዝበሉ ሻለቃታትን ኣባላት እቲ ሰራዊት ብፀረ መጥቃዕቲ ሓየት ሰራዊት ትግራይ ተቀቲሎም ኣለው።
ብመሰረት እዚ ልዕሊ 1000 ምውታት፣ኣስታት 700 ቁሱላት ከምእውን ብኣሰርተታት ዝቁፀሩ ድማ ተማሪኾም።
ካብዚ ብተወሳኺ ብርክት ዝበሉ ፎከስቲ ኣፃዋር፣ 9 ዝተፈላለዩ ሬድዮ ርክብ እንትማረኹ፣2 ኦራላት እውን ከምዘቃፀለ ወትሃደራዊ ኮማንድ ሰራዊት ትግራይ ኣፍሊጡ።
ቢሮ ርክብ ህዝብን መንግስትን ትግራይ
14 ታሕሳስ 2014 ዓ.ም

ልዕሊ 90 ሚኢታዊ ህዝቢ ትግራይ ብሰንኪ ቅሉዕ ወራር፣ ዕፅዋን ክባን ንህፁፅ ሓገዝ ምግቢ ከምዝተቓልዐ ውድብ ሕቡራት መንግስታት ኣፍሊጡ።
ኣብ ውድብ ሕቡራት መንግስታት ምክትል ላዕለዋይ ኮሚሽነር ጉዳያት ሰብኣዊ መሰል ናዳ ኣል-ናሺፍ ምጥያሽ ዘይሻራዊ ዓለም ለኻዊ መርማሪ ጉጅለ ኣመልኪቱ ቤት ምኽሪ ሰብኣዊ መሰላት ውድብ ሕቡራት መንግስታት ኣብ ዘካየዶ ኣኼባ ከምዝበልዎ ኣብ ትግራይ ብልፍንታውያን ሓይልታት ብዝተካየደ ቅሉዕ ወራርን ሐዚ ብዘሎ ዕፅዋን ክባን ብሚልዮናት ዝቑፀር ህዝቢ ትግራይ ንህፁፅ ሓገዝ ተቓሊዑ ይርከብ ኢሎም።
ብጉጅለ ፋሽሽት ኣብይ ኣሕመድ ኮነ ተባሂሉ ብዝፍፀም ዘሎ ዕፅዋን ክባን ውሑድ ቐረብ ሰብኣዊ ሓገዝ ጥራሕ ናብ ትግራይ ከምዝኣተወ ዝገለፀ ሲቢኤስ ኒውስ፤ ምግቢ፣ መድሓኒትን ካልኦት መሰረታዊ ኣገልግሎትን ዝፀዓና መኻይን ናብ ትግራይ ከይኣትዋ ከምዝተኸልኸላ ድማ ገሊፁ።
ውድብ ሕቡራት መንግስታትን ዓለም ለኸ ማሕበረሰብን ኣብ ትግራይ ዝፍፀም ዘሎ ምፅናት ህዝቢ ብፍላይ ኣብ ኢትዮጵያ ዘሎ ፖለቲካዊ ቅልውላው ድማ ብሓፈሻ ንምፍታሕ ዘርእይዎ ዘለዉ ተበግሶ ትሑት እዩ ዝበላ ኣብ ቐርኒ ኣፍሪካ ዳይሬክተር ሂዩማን ራይትስዎች ላትሽያ ባደር ብወገነን ብፍላይ ኣብ ምዕራብ ትግራይ ሐዚ እውን ዝቕፅል ዘሎ ሓዱሽ ማዕበል ጨፍጫፍን ግፍዕን ዘተሓሳስብ ምዃኑ ገሊፀን።
ኣብ ትግራይ ኣብ ዝተኸፈተ ቅሉዕ ወራር ፆታዊ ዓመፅ፣ ቅትለት ንፁሃን ሰባት፣ ጥምየት፣ ዕፅዋን ክባን ሓዊሱ ብርክት ዝበሉ ገበናት ኲናትን ገበን ኣንፃር ሰብኣውነትን ከምዝተፈፀሙ ድማ ዝተፈላለዩ ዓለም ለኻዊን ኣህጉራውን ትካላት ከይተረፈ እናገለፁ እዮም።
ቢሮ ርክብ ህዝብን መንግስትን ትግራይ 
14 ታሕሳስ 2014 ዓ.ም
መቐለ

መልእኽቲ ቢሮ ርክብ ህዝብን መንግስትን ትግራይ
“ዘበት ዳግማይ ጀኖሳይድ” ተቓለስ!
ተቓለሲ!
ንቃለስ!
ንከተማ መቐለ ሓዊስካ ኣብ ዝተፈላለያ ዓበይትን ኣናእሽተይን ከተማታትን ዝተፈላለያ ገፀራትን ትግራይ፣ ድሮናት ባዕዳውያን ሓይልታት ነፈርቲ ውግኣት ጉጅለ ፋሽሽቲ ኣብይ ኣሕመድ ዘካየደኦ ተኸታታሊ ፅዑቕ ባርባራዊ ወፍሪ ጥፍኣት ጀኖሳይድ ብኣማኢት ዝቑፀሩ ንፁሃት ደቂ ትግራይ ክቡር ሂወቶም ሓሊፉ ፤ብዙሓት ድማ ኣካሎም ጎዲሉ፤ ብምዃኑ ብኣረመንያዊ ጨፍጫፍ ወረርቲ ንዝሃለቑ ኩሎም ደቂ ትግራይ፣ መንግስቲ ትግራይ ዝተሰመዖ መሪር ሓዘን ብስም ህዝቢ ትግራይ ንኹሎም ግዳያት ስድራ ስዉኣት፣ ኣዝማድን ፈተውቶምን ብሓፈሻ ኣብ ውሽጥን ወፃእን ሃገራት ንዝነብር ህዝብና ደጊሙ ፅንዓት ይሃብኩም ይብል።
ብምዃኑ ፋሽሽቲ ጉጅለ ኣብይ ኣሕመድን መላፍንቱን ነቲ ከካይዶ ዝፀነሐ ምፅናት ህዝቢ ትግራይ ሐዚ ኣጠናኺሩ ብምቕፃል ብምድርን ኣየርን ንዳግማይ ጀኖሳይድ ይረባረብ ኣሎ።
ሰለዝኾነ “ዘበት ዳግማይ ጆኖሳይድ” ተቓለስ!
ተቓለሲ!
ንቃለስ!
ዝብል ጭርሖ ዓትዒትና ሒዝና ፀላእትና ብዝፈፀምዎን ዝፍፅምዎ ዘለዉ ጆኖሳይድን ክቡር መስዋእቲ ንዝኸፈሉ ስዉኣት ጀጋኑ ደቂ ትግራይ እናዘከርና፣ ቃልና ደጊምና ደጋጊምና ብምህዳስ ዝወደቕሉ ዕላማ ኣብ ሸትኡ ክነብፅሖ ኣብ ውሽጢ ዓድን ወፃእን ዘሎ ኩሉ ትግራዋይን ፈተውትን ደገፍትን ቃልሲ ህዝቢ ትግራይ፣ ኣብ በቢዘለዎ ኮይኑ ሓሙስ 14 ታሕሳስ 2014 ዓ.ም ብኣቆፃፅራ ሓበሻ ድሕሪ ቀትሪ ልክዕ ሰዓት 11:00 ናይ ሽምዓን ጥዋፍን መብራህቲ ብምውላዕ ናይ ሓደ ደቒቓ ናይ ሕልና ፀሎት ከካይድ ብፍላይ ኣብ ኣርባዕቲኡ ኩርናዓት ዓለም ዘሎ ድያስፖራ ትግራይ ተወዲቡን ዝተፈላለዩ ምህዞታት ሓዊሱን ከካይዶ መንግስቲ ትግራይ ፃውዒቱ የቕርብ።
ሃለዋትና ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
ታሕሳስ 12/2014 ዓ/ም

ናብ ዋና ፀሓፊ ውድብ ሕቡራት ሃገራት ዝተልኣኸ ደብዳበ ዓለምለኸ ማሕበረሰብ ነቲ ኲናት ሰላማዊ ፍታሕ ኣብ ምምፃእ እጃሙ ክዋፃእ ዝጠልብ እዩ 
ኣባል ፈፃሚት ስራሕ ህወሓትን ኣባል ሴንትራል ኮማንድ ትግራይን ኣይተ ጌታቸው ረዳ ምስ ቢቢሲ ፎከስ ኣፍሪቃ ኣብ እዋናዊ ጉዳይ ኣመልኪቶም ኣብ ዝነበሮም ፃንሒት ከምዝበልዎ፣ ብፕሬዝዳንት መንግስቲ ትግራይ ዶ/ር ደብረፅዮን ገብረሚካኤል ዝተፀሓፈ ደብዳበ ምቁራፅ ተፃብኦታት ክግበርን ሰላማዊ ዝርርብ ክካየድን ዝፀውዕ’ዩ።
እቲ ኲናት ብዙሓት ተዋሳእቲ ይፅምበርዎ ብምህላዉ ዞባውን ዓለምለኻውን ቅርፂ ይሕዝ ከምዘሎ ብንፁር ሪኢና ኣለና፤ እዚ ከኣ ዓለምለኸ ማሕበረሰብ ግቡእ ስጉምቲ ንኽወስድ ዝደፍእ’ዩ ዝበሉ እቶም ኣባል ፈፃሚት ስራሕ ህወሓት፣ ትግራይ ንዝሓለፉ ልዕሊ 13 ኣዋርሕ ወፍርታት ምፅናት ዓሌት ክካየደላ ፀኒሑ’ሎ፤ ሕዚ’ውን እቶም ኣብ ምፍፃም ገበናት ዝሓበሩ ኣካላት ንኻልኣይ ዙር ይዳለዉ’ዮም ዘለዉ።
ስለዝኾነ ድማ ካብ በረራ ነፃ ዝኾነ ክሊ ኣየር ክህልው ዝገብርን ካልኦት ተወሰኽቲ ስጉምቲታትን ክውሰዱ ኢና ፀዊዕና ኢሎም።
ኢማራትስ ድሮናት ኣብ ምቕራብ ከምዘላትሉ ኣፀቢቕ ንፈልጥ።
ቅድሚ 13 ኣዋርሕ እቲ ወፍሪ ክጅመር ከሎ ንወተሃደራዊ ዓቕምታትና ዘነፃፀረ መጥቃዕቲ ይፍፅማ ነይረን።
ካልኦት ሃገራት እውን ኣብዚ ተሳትፎ ከምዘለወን እፈልጥ’የ።
ቻይና ድማ እንተስ ብመሸጣ ወይ ብሓገዝ ድሮናት ተቕርብ ኣላ።
ኢራናውያን እውን ተሳትፎ እናገበሩ እዮም ዝበሉ ኣይተ ጌታቸው ረዳ፣ ካብ ዝኾነ ይኹን ወገን ብዘየገድስ ሲቪላትን ዕጡቓትን ህይወቶም ብምጥፍኡ ኩልጊዜ ዘሕዝነኒ ጉዳይ እዩ።
እዚ ከምዘሎ ኮይኑ ግን ንሕና ኣይኮንናን ንድርድር ዕንቅፋት ዝኾንና ኢሎም።
ህዝብና ኣብ ዕፅዋ እዩ ዘሎ፤ ህዝብና ከም ኤለክትሪሲቲን ቴሌኮምዩኒኬሽንን ዝበሉ ኣገልግሎታት ተቋሪፅዎ እዩ።
ሰብኣዊ ረድኤት ዝቐርበሉ መገዲ’ውን ከም ሓደ መሳርሒ ኲናት ንምጥቃም ተዓፅዩ’ሎ።
ኣብ ኲናት ምቕፃል ድልየትና ኣይኮነን።
እቲ ናይ ሎሚ ደብዳበ ከኣ ንሰላም ድልዋት ከምዝኾንና ዘነፅር’ዩ።
ኣብ ዓፋር ወይ ኣምሓራ ምፅናሕ ዕንቅፋት እንተኾይኑ ንሰላም ዕድል ንምሃብ ብዝብል ወሲንና ኣለና ዝበሉ እቶም ኣባል ኮማንድ ትግራይ፣ ካብ ወገን መንግስቲ ኣብዪ ኣሕመድ ዝሰማዕናዮ ግብረ መልሲ የለን።
ሕዚ እዚ ሓበሬታ ኣብ ዝህበሉ እዋን እኳ ኣብ መቐለን ካልኦት ከባብታትን ትግራይ ናይ ድሮናት መጥቃዕቲ ይፍፀም ምህላዉ’ዩ ዝግለፅ ዘሎ፤ ዒላማ ደብዳባት ዝኾኑ ዘለዉ ድማ ሰላማውያን ሰባት’ዮም።
እዚ ከዓ ማሕበረሰብ ዓለም ቅልጡፍ ስጉምቲ ንኽወስድ ዘገድድ’ዩ ኢሎም ኣይተ ጌታቸው።
ብመራሒ ትግራይ ዶክተር ደብረፅዮን ገብረሚካኤል ተፈሪሙ ትማሊ ናብ ዋና ፀሓፊ ውድብ ሕቡራት ሃገራት ዝተልኣኸ ደብዳበ ዓለምለኻዊ ማሕበረሰብ ነቲ ኲናት ሰላማዊ ፍታሕ ኣብ ምምፃእ እጃሙ ክዋፃእ ዝጠልብ እዩ ምስ በሉ፣
ኣብ መወዳእታ እቲ ተዓጊቱ ዝርከብ ህዝቢ ትግራይ ካብ ጥሜት ንምንጋፍ ሰብኣዊ ረዲኤት ብቕልጡፍ ብዘይገደብ ዝኣትወሉ ውሑስ መስመራት ኣየርን ምድሮንን ክኽፈቱ'ውን እቲ መግለፂ ከም ዝፀወዐን ብመሰረት ፈደራላዊ ሕገ-መንግስቲ ኢትዮጵያ ዝግብኣና መሰላት ክኽበር እንተዘይኮይኑ ንባዕልና መራሕቲ መንግስቲ ኢትዮጵያ ክንከውን ድሌት የብልናን፤ ንኹሉ ዘሳትፍ ፖለቲካዊ ልዝብ ክካየድ ፀዊዖም እዮም ኣይተ ጌታቸው ረዳ።
ቢሮ ርክብ ህዝብን መንግስትን ትግራይ
12 ታሕሳስ 2014 ዓ.ም
መቐለ

ደብዳብ ድሮንን ነፈርትን ኣብ ከተማታትን ወረዳታትን ትግራይ
ፋሽሽታዊ ጉጅለ ኣብይ ኣሕመድ ኣብ ልዕሊ ሰላማውያን ሰባት ዘካይዶ ዘሎ ጨፍጫፍ ነፈርትን ድሮንን ብምቕፃል ካብ 07 ታሕሳስ ዝጀመሮ ተደጋጋሚ ደብዳብ 11 ታሕሳስ እውን ኣብ ከተማታትን ወረዳታትን ትግራይ ኣረመንያዊ ጭካንኡ እናካየደ እዩ።
ፋሽሽታዊ ጉጅለ ኣብይ ኣሕመድ ብዕለት 11 ታሕሳስ 2014 ዓ/ም ኣብ ወረዳ እንደርታ ጣብያ መንበረ ቅዱሳን ቁሸት ምላዛት ኣብ ልዕሊ ናይ ህዝቢ መጓዓዓዚ ሚኒባስ ብዝፈፀሞ ደብዳብ ድሮን ዛጊድ ልዕሊ 23 ሰላማውያን ሰባት ሞይቶም 8 ድማ ብኸቢድ ቆሲሎም፡፡
ብተመሳሳሊ ኣብ ከተማታት ማይጨውን ኮረምን ብዝፍፀሞ ደብዳብ ነፈርትን ድሮንን ዛጊድ ልዕሊ 18 ሰላማውያን ሰባት እንትሞቱ 11 ድማ ከምዝቆሰሉ ተፈሊጡ።
ኣብ ከተማ ኣላማጣ ኣብ ማእኸል ኣደባባይን ሰላማውያን ሰባት ኣብ ዝርከብዎ ከባቢ ብዝተኻየደ ደብዳብ ነፈርቲ እውን ዛጊድ ልዕሊ 48 ሰላማውያን ደቂ ትግራይ እንትሞቱ፣ ልዕሊ 76 ወገናት ድማ ብኸቢድ ቆሲሎም።
ቢሮ ርክብ ህዝብን መንግስትን ትግራይ
12 ታሕሳስ 2014 ዓ.ም
መቐለ

"መበገሰን መብፅሕን እዚ ህዝባዊ ኵናት ረብሓን መሰልን ህዝቢ ትግራይ ምርግጋፅ ከምዝኾነ ተደጋጊሙ ዝተገለፀ ሓቂ እዩ።
ብምዃኑ ድማ ፀላኢ ነቲ ሕዚ ዝገበርናዮ ናይ ቦታ ምትዕርራይ ከም ድኽመት ቆፂሩ ኣብ ልዕሊ ህዝቢ ትግራይ ዝገብሮ ዘርኢ ናይ ምፅናት ምንቅስቓስ ጠጠው ክሳዕ ዘየበለ ሰራዊት ትግራይ ኣብ ዝጥዕም ቦታን ኩነታትን ኣድላዪ ዘበለ ስጉምቲ ንምውሳድ ድልዊ ምዃኑ ደጊምና ከነረጋግፅ ንደሊ" መንግስቲ ትግራይ 
ቢሮ ርክብ ህዝብን መንግስትን ትግራይ
10 ታሕሳስ 2014 ዓ.ም
መቐለ

ኣብ ግንባር ድፕሎማሲ ሰፋሕቲ ዓወታት ተዓቲሩ
"ዲያስፖራ ትግራይ፣ ኣብ ግንባር ስራሕቲ ድፕሎማሲ ዝተሰለፉ ጀጋኑ ተጋደልትና!
" ብዝብል ኣርእስቲ መልእኽቶም ዝፈለሙ ፕረዚደንት ትግራይ ዶክተር ደብረፅዮን ገብረሚካኤል፣ ፋሽሽት ጉጅለ ካብታ ፈላመይቲ ናብ ኮረቻ ስልጣን ዝመፀላ ዕለትን መዓልትን ጀሚሩ ምስ ናይ ግዳም ሓይልታት ግንባር ፈጢሩ፣ ኣብ ልዕሊ መንግስቲ፣ ህዝቢ ትግራይን ወያንኡን ማእለያ ዘይብሎም ፖለቲካውን ቁጠባውን ውዲታት፣ መሰረት ኣልቦ ናይ ፈጠራ ድራማታት ብምፍራይን ብምዝርጋሕን፣ ብግልፅን ብስውርን ስነ ኣእምራዊ ወራራት ከምዘካየደ ሓቢሮም።
ድሕሪ እዞም ዝተዋደዱ ስነ ኣእምራዊ መጥቃዕትታት፣ ምስ ናይ ደገ ሓይልታት ብምፅማድ ኣብ ልዕሌና ቅሉዕ ወታደራዊ ወራር ምስ ፈፀሙ ድማ፣ ጉዳይ ትግራይን ህዝባን ካብ ማሕበረሰብ ዓለም ክስወር ምእንታ፣ ኩሎም መራኸብትን ኣገልግሎት ወሃብቲ ትካላትን ብምዕፃው፣ ህዝቢ ትግራይ ከም ህዝቢ ንምጥፋእ ተሰሪሑ እዩ ዝበሉ ዶክተር ደብረፅዮን ገብረሚካኤል፣ ጉዳይ ትግራይ ካብ እዝንን ዓይንን ማሕበረሰብ ዓለም ብምስዋር፣ ኣብ ልዕሊ ህዝብና ዘይተዘርበ እምበር ዘይፈፀምዎ ኣረሜናዊ ተግባር የለን፤ ኣብዚ ከምዚ ዝኣመሰለ ኩነታት እዩ እምበር ዲያስፖራ ትግራይ፣ ድምፂ ዝተዓፈነ ህዝብኹምን ዓዱኹምን ኮይንኩም፣ ብዙሓት ሰብ ሰራሕን ተፈጥራውን ብድሆታት ተፃዋርኩም፣ ኣብ ህዝብኹም ዝተፈፀመ ጀኖሳይድ ማሕረሰብ ዓለምን መንግስታትን ከምኡ'ውን ተሓለቕቲ ሰብኣዊ መሰላት ደቂ ሰባት ክፈልጥዎን ክርድእዎን ብዘይዕረፍቲ ብምስራሕ፣ ሙሉእ ዓለም ዘስደመመ ተጋድሎ፣ ብዲያስፖራ ትግራይ ከምዝተኻየዱ ዶክተር ደብረፅዮን ገብረሚካኤል ገሊፆም።
ብዘካየድኩሞ ዘይሕለል ቃልሲ ከኣ፣ ጉዳይ ትግራይ መዘራረቢ ማሕበረሰብ ዓለምን መንግስታትን ክኸውን ክኢሉ እዩ ጥራሕ ዘይኮነስ፣ ኣብ ግንባር ድፕሎማሲ ሰፋሕቲ ዓወታት ክንዓትር ክኢልና ኢና።
እዚ ዘካየድኩሞ ተጋድሎ ድማ፣ ኣብ ምዕራፋት ቃልሲ ህዝቢ ትግራይ ብወርቂ ቀለም ተሰኒዱ ክነብር እዩ ዝብል ሓሳብ ዘስዓቡ ፕረዚደንት ትግራይ ዶክተር ደብረፅዮን ፣ በዚ ኣጋጣሚ፣ ዛጊድ ብዘርኣኹሞ ፅንዓትን ዝፈፀምኩሞ መስተንክራዊ ቅያን ዝፈጠረልና ተወሳኺ ጉልበትን ዝስመዐና ሓበንን ልዑል ምዃኑ ክገልፀልኩም ይፈቱ፤ ልዑል ክብሪ ይግበኣኩም ኢሎም።
ኣብ መወዳእታ "እንተኾነ ምእንቲ ሕጋዊ መሰልና፣ ክብረትናን ህላወናን እነካይዶ ቃልሲ ናብ ወሳኒ ምዕራፍ እኳ እንተተሰጋገረ፣ ገና ኣይተዛዘመን ጥራሕ ዘይኮነስ፣ ሕዚ ኩለመደያዊ ቃልስና ኣብ ኣዝዩ ወሳኒ ምዕራፍ ምስ ምብፅሑ ተዛሚዱ፣ ኣብዚ ግንባር'ዚ ካብ ዝኾነ ግዜ ንላዕሊ ሓያል ቃልሲ ክነካይድ ኣብ ዘገድድ ኩነታት ከም እንርከብ ተገንዚብና፣ ኣብ ድፕሎማሲ ግንባር ዝተሰለፍኩም ብፆት፣ ሕዚ እውን እንከይረብረብኩምን እንከይሰልከኹምን ቃልስኹም ብዝሓየለ ኣገባብ ክትቕፅሉ ይፅውዕ" ዝብል መኸምበቲ መልእኽቲ ፕረዚደንት ትግራይ ዶክተር ደብረፅዮን ገብረሚካኤል እዩ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
09 ታሕሳስ 2014 ዓ.ም
መቐለ

መናእሰይ ትግራይ ዝተፃወትዎን እናተፃወትዎ ዝርከብን ቃልሲ መተካእታ የብሉን
ኣብ ትግራይ ብፋሽሽታውያን ወረርቲ ሓይልታት ካብ ዝተጨፍጨፉ ክፋል ማሕበረሰብ ብበዝሒ መናእሰይ ከምዝኾኑ ቢሮ ጉዳይ መንኣሰይን ስፖርትን ትግራይ ኣፍሊጡ።
መናእሰይ ትግራይ ዕድሜኦምን ወርቃዊ ጊዚኦምን ኣብ ክንዲ ኣብ ትምህርትን ምርምርን ምውዓል፣ ፋሽሽታውያን ወረርቲ ሓይልታት ብዝወልዕዎ ኹናት ኣብ መረበቶም፣ ኣብ ቕድሚ ወለዶም ብግፍዒ ከምዝተረሸኑን፣ ደቂ ኣነስትዮ እውን ከምዝተደፈራን ሓላፊት ጉዳይ መናእሰይን ስፖርትን ትግራይ ወይዘሮ ገነት ኣረፈ ሓቢረን።
እቶም ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ፣ ብፍላይ ድማ ኣብ ልዕሊ ናይ ፅባሕ ሕድሪ ተረካቢ መናእሰይ ትግራይ ታሪኽ ይቕረ ዘይብሎ፣ ኣብ 21 ክፍለ ዘመን ንወድሰብ ከጋጥሞ ይኽእል እዩ ኢልካ ዘይትግምቶን ኣብ ዓለም ተራኣዩ ዘይፈልጥን ጭካነ ብዝተመልኦ መርሸንትን ጨፍጫፍን ከምዝተፈፀመሎም ወይዘሮ ገነት ገሊፀን።
እቶም ግፍዓውያን ወረርቲ ሓይልታት ህዝቢ ትግራይ ከም ህዝቢ ንምፅናት ብኹሉ መዳይ ኣብ ክባ ኣእትዮም ካብ ማሕበረሰብ ዓለም ክንፀል ከምዝገበሩ ዝገለፃ ወይዘሮ ገነት፣መናእሰይ ትግራይ ድማ ነቲ ፀበባ ንምብዳህ ናብ ግንባር ክኸቱ፤ ከምኡውን ደኺምኒ ሰልችኒ ከይበሉ ኣብ ናይ ደጀንነት ስራሕቲ ብንቕሓት ክሳተፉ ዝግበኦም ክነጥፉ ኣለዎም ኢለን።
ካብዚ ሓሊፉ መናእሰይ ኣብ ስራሕቲ ምሕላው ፀጥታ ከባቢኦም፣ ኣብ ምፅጋን ዝዓነዉ ቤት ዕዮታት፣ስራሕቲ ቑፅፅር ትራፊክ፣ ደም ልገሳን ምሕብሓብ ጉድኣት ኹናት ዝግበሩ ዘለዉ ተግባራት ዘተባብዑ ከምዝኾኑን እውን ወይዘሮ ገነት ንኢደን።
ኣብ መወዳእታ መናእሰይ ትግራይ በቲ ዘጋጠሞም ግፍዕታት ርእሶም ከየድነኑን ብምሕራን፣ ልክዕ ከም ኣያታቶም ነቲ ዘጋጠመ ሃለዋት ህዝቢ ትግራይ ብምብዳህ፣ ከም ሽግ ረቢቦም ስለዝመከቱ ህዝቢ ትግራይ ፅሩይ ኣየር ክትንፍስን ናብቲ ሐዚ በፂሕዎ ዘሎ ካብ ዝሓሰመ ናብ ዝሐሸ ብርኪ ንምብፃሕ መናእሰይ ትግራይ ዝተፃወትዎን እናተፃወትዎ ዝርከብን ቃልሲ መተካእታ የብሉን ዝበላ ወይዘሮ ገነት፣ሐዚ እውን ፀላኢ መሊኡ ክሳብ ዝቃበፅን ነቲ ኣጋጢሙ ዘሎ ክባ ንምፍንፃሕን ዕድመ ፀላኣቲ ንምሕፃርን መስርዕ ሰራዊት ትግራይ ንምምላእ መናእሰይ ትግራይ ናብ ግንባር ክኸቱ ወይዘሮ ገነት ኣረፈ ደጊመን ፀዊዐን።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
08 ታሕሳስ 2014 ዓ.ም

ሰሙናዊ መልእኽቲ ቢሮ ርክብ ህዝብን መንግስትን ትግራይ
----------------------------------------------------------------------
ቃል- ብተግባር ተጋሂዱ!!
ብመንግስቲ ትግራይ ዝምራሕ፣ ሰለስተ ዓበይቲ ዕማማት ሒዙ ኣብ ወሳናይ ናይ ሞትን ሕየትን ምዕራፍ በፂሑ ዘሎ ህዝባዊ ኵናት፣ መስተንክራዊ ታሪክ ዝሰርሐሉ ዘሎ፣ ቃል ብተግባር ብጭቡጥ ብምግሃድ ብሓፈሻ መንግስቲ ትግራይ፣ በቢብርኩ ዘሎ ወታደራዊ ኣመራርሓ፣ መዘና ኣልቦ ጅግና ሰራዊት፣ ብቐንዱ ብዝኾነ ፀገም ዘይስኮን ኣብ ውሽጥን ደገን ዝነብር ህዝቢ ትግራይ ማይን ፀባን ኮይኖም ብዘይዕረፍቲ ስለዝቃለሱ እዩ፡፡ 
ብቐንዱ ነዊሕ ኣሚቱ፣ ብድማር ድማ ናይ ቀረባን፣ ርሑቕን፣ ኣብ ባይታ ዘሎ ወድዓዊ ኩነታት ገምጊሙ፣ ኣንፈታት ነፂሩ፣ ፀላኢ ዝደራዓዕሙ ወታደራዊ ስትራቴጅታትን ስልትታትን ሓንፂፁ ዝትግብርን ዓርሞሸሽ ዓወታት ክሕፈስ ወሳናይ ግደ ዘሎዎ በቢብርኩ ዘሎ ፖለቲካዊን ወታደራዊ መሪሕነትን ህዝባዊ ኵናት ትግራይ፣ ንህዝቢ ዝኣተዎ ቃልን ተግባራዊ ክግበር ብዕቱብ ይረባረቡ ኣለዉ፡፡ 
ብምዃኑ ኣብ ዝሓለፈ ሰሙን ሓየት ሰራዊት ትግራይ ዝገበሮ ናይ ቦታ ምትዕርራይ ኣመልኪቶም መራሕቲ ፖለቲካዊን ወታደራዉን ዝሃብዎ ግቡእን ትኽክለኛን መብርሂ፣ ብሳይንሳዊ ኣገባብ ንኩነታት ቃል ብተግባር ዘመስከረ ምዃኖም ንፈኸራን ሓሶትን ጉጅለ ፋሽሽት ኣብይ ኣሕመድ፣ ኣብ ግንባር ጋሸና ጥራሕ ዝነበሮ 80 ሽሕ ዕጡቕ ሓይሉ ናብ ሓመኹሽቲ ቀይሩ፣ ፀላኢ ከም ኣብ ማይ ዝኣተወት ኣንጭዋ ገይርዎ ኣሎ፡፡ 
ይኹን’ምበር እዚኦም ከም ነፋሒቶ መልክዖምን ባህሪኦምን እናቐያየሩ ዝንቀሳቐሱ ጉጅለ ፋሽሽት ኣብይ ኣሕመድ ክሳብ ሓመድ ድበ ዝኽደን እከይ ተግባሮም ከምዘየቋርፁ ክፍለጥ ይግባእ፡፡ ኣብዚ ብፍላይ ኣብ ውሽጥና ኮይኖም ወረን መርዚ ሓሶትን በለካን ለኽዓካን እናነዝሑ ኣብ ልዕሊ ህዝብና ዘብፅሖን የብፅሖን ዘሎ ስነ-ልቦናዊ ስምብራትን ሞራል ምትንካፍን ቀሊል ኣይኮነን፡፡ ስለዝኾነ ኣብ ውሽጢ ይኹን ኣብ ደገ ዘሎ ህዝቢ ትግራይ ከም ወትሮ ሓድነቱ ከም ሓፂን ኣጠንኪሩ፣ እዞም በብሰዓቱ፣ ወረ ዝነዝሑን፣ ከይተደናገረ ብዘይምሕረት ክቃለሶምን ስነ-ልቦንኡ ኣደንፊዑን ቆቋሕ ኮይኑን ክምክቶን ይግባእ፡፡
ብሓፈሻ ዓወት ግንባር ጋሸና ትርጉሙ ዓብይ እዩ፡፡ ብቐንዱ ፍፃመ ግንባር ጋሸና ዓበይቲ ፖለቲካዊ፣ ወታደራዊን ዲፕሎማሲያዊ ዓወታት ክንሓፍስ ገይሩ እዩ፡፡ ብኣንፃሩ ኣብ ደንበ ወረርቲ ከቢድ ምንጋዕ ፈጢሩ ኣሎ፡፡ ዓለምለኸ ማሕበረሰብ ድማ ዝለዓለ ጠመተ ክህቦ ተገዲዱ ኣሎ ጥራሕ ተይኮነስ ቤት ምኽሪ ሰብኣዊ መሰል ሕቡራት መንግስታት ኩነታት ኢትዮዽያ ኣመልኪቱ 8 ታሕሳስ /2014 ዓ.ም ኣኼባ ንምክያድ ዘኽእሎ ቅድመ ምድላው ይውግን ኣሎ፡፡ ብኣንፃሩ ጉጅለ ፋሽሽት ኣብይ ኣሕመድን መንግስቲ ውልቀ መላኺ ኢሳያስን እቲ ኣኼባ ክካየድ የብሉን ኢሎም ናይ ዓገርገር ተቓውሞ የስምዑ ኣለው፡፡ ብድማር ትርጉም ዓወት ግንባር ጋሸና ፣ ህዝባዊ ኵናት ኣብ ዝለዓለ ብራኸ በፂሑ ከምዘሎ ጋህዲ ገይሩ ኣሎ፡፡
ኣብ መወዳእታ ክሳብ ሕዚ ብዝረኸብናዮም ዓወታት ፈፂምና ክንዓግብ ኣይግባእን፡፡ ምኽንያቱ ፀላእትና ንምቕባር፣ ሐዚ’ውን ዘይወገንናዮ ከቢድ ገዛ ዕዮ ከምዘለና ሕድሕድ ደቂ ትግራይ ክርድኡ ኣለዎም፡፡ ስለዘኾነ ቅድሚ ኩሉን ልዕሊ ኩሉን መስርዕና ከይዛሪ ኩሉ እጃሙ ከወፊ ኣለዎ፡፡ ብፍላይ ዘይተጋደለ መንእሰይ ትግራይ ንቓሕ!
ተወደብ!
ተጋደል!
ተዓወት!
ዝብል ጭርሖ ተሓንጊጡ፣ ንብዓት ህዝብና መሊኡ ክሕበስ ናብ ታዕሊም ወሪዱ ቃል- ብተግባር ከምዘግህድ መንግስቲ ትግራይ ይተኣማመን እዩ፡፡ ኣብ ደጀን ዘሎ ህዝብና ድማ፣ ፀጥትኡ ብምሕላው፣ ሕድሕዱ ብምትሕግጋዝ፣ ከምኡ’ውን ሓረስታይ ትግራይ ብኣዝመራ ዝረኸቦ እኽሊ ብዝተፈላለዩ ድግሳት ከየባኸነ ብኣግባቡ ብምጥቃም ስራሕቲ ደጀንን ግንባርን ኣብ ምጥንኻር ብዝበለፀ እጃሙ ከምዘወፊ ኣየጠራጥርን፡፡ 
ሃለዋትናን ድሕንነትናን ብቕልፅምና፡፡
ትግራይ ትስዕር!!
ቢሮ ርክብ ህዝብን መንግስትን ትግራይ
08 ታሕሳስ 2014 ዓ.ም
መቐለ

ዓወት ትግራይ ግድን እዩ
ናብ ትግራይ ዘቕነዐ ቅሉዕ ኵናት ምስተወለዐ ኩሉ ትግራዋይ ተተንኪፉ፣ተቖጢዑን ትንታግ ኮይኑን ብሕራነ ተላዒሉ ኣብ ዝሃለወ ይሃሉ፣ኣብ ዝተዋፈረ ይዋፈር፣ ዝኾነ ይኹን ኩነታት እንተይዓገቶን ናብ ቃልሲ ይፅንበር ኣሎ።
ከመይከ ዘይፅንበር?
ብዘይ ትግራይ ኩሉ ነገር እንታይ ይዓብስ?
ፋሽሽታዉያንን ወረርትን ሓይልታት፣ ትግራይን ተጋሩን ከጥፍኡ መደብ ሒዞም ካብ ዝወፍሩ ጀሚሩ፣ ናብረኦም ኣብ ወፃኢ ገይሮም ዝፀንሑ ናብ ትግራይ መፅዮም መስርዕ ሰራዊት ትግራይ ዝመልኡ ዘለዉ እውን ካብዚ ኩርናዕ ብምብጋስ እዮም።
ኣብ ጣልያን ከተማ ሚላን ትነብር ዝነበረት ዋዕሮ እያ።
ኣባል ኣልፋ ዝበሃል ጋንታ'ዉን ከምዝነበረት ትገልፅ፤ 5 ሽሕ ሜትሮ ብጣዕሚ ዝፈትዎ ጉያ እዩ ትብል፤ ኣብ 1500 ሜትሮ ትሳተፍ ምንባራ ብምሕባር፤ ኣብ ካናዳ፣ጀርመን፣ቤልጄየም፣ፈረንሳይን ቤሩትን ተወዳዲራ፤ ብፍላይ ኣብ ቤልጄየም ብተደጋጋሚ ዝተወዳደረት እንትትኸውን ኣብ ቤልጅየምን ዋሺንግተን ዲሲን ሽልማት መዳልያ ተዓዊታ እያ።
ካብ ፌዴሬሽን ኣትሌቲክስ ኢትዮጵያ ብዝበፅሓ ዝነበረ ዕንቅፋትን ምግላልን ተገዲዳ፣ ዜግነታ ብምልዋጥ ንሃገረ ጣልያን ክትጎይ ከምዝጀመረት እያ ንድወት ገሊፃ ተጋዳሊት ኣትሌት ኣስካለ ታደሰ።
ንሓሙሽተ ዓመታት ኣብ ጣልያን ድሕሪ ምፅናሕ፣ ኣብ ልዕሊ ትግራይን ተጋሩን ብፋሽሽታውያንን ወረርትን ንዝተኣወጀ ወራር ንምምካት ምዉቕ ናብራ ራሕሪሖም ኣብ ቃልሲ ተፀምቢሮም ካብ ዝርከቡ ጀጋኑ ንምዃን ዝተዓደለት ተጋዳሊት ኣትሌት ኣስካለ፣ ኣብ ትግራይ ኣየር ደብዲባ ክሰምዕ ከለኹ ይሓርቕ ነይረ።
ቃልሲ ህዝቢ ትግራይ ብዓወት ክሳብ ዝዛዘም ክቃለስ እየ፤ ድሕሪ ዓወት ንትግራይ ክጎይ እየ ብምባል ፣ዓወት ትግራይ ግድን ምዃኑ ገሊፃ እታ ዋዕሮ።
ሃለዋትናን ድሕንነትና ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
07 ታሕሳስ 2014 ዓ.ም
መቐለ

ኣብ ትግራይ ሕዱር ሕማም ዘለዎም ተሓከምቲ ብሕፅረት መድሓኒት ህይወቶም ይስእኑ ኣለዉ
----------------------------------------------------------------------------------------------------------------
ኣብ ዓይደር ሪፈራል ሆስፒታል ፍሉይ ስፔሻሊስት ሕክምና ኩላሊት ዶ/ር ኤፍሬም በርሀ ከምዝበልዎ፣ ኣብ ትግራይ ቅሉዕ ኵናት ካብ ዝጅመር ንነዘ ፀገም ናውቲ ሕክምናን መድሓኒትን ኣጋጢሙ እዩ።
ሕማም ሽኮር፣ ፀቕጢ ደም፣ ሕማማት ኩላሊት፣ ልብን ካንሰርን ብሰንኪ ሕፅረት መድሓኒት 30 ዝኾኑ ተሓኸምቲ ህይወቶም ከም ዝሰኣኑ ገሊፆም።
ሕፅረታት መመርመሪ ናውቲ፣ ምግቢ፣ነዳድን ትራንስፖርትን ብዘይምህላዎም እውን ተሓከምቲ ግቡእ ሕክምና ክረኽቡ ከምዘይከኣሉን ከም ኣማራፂ ካብ ደገ መድሓኒት ገዚኦም ንከይጥቀሙ ድማ እቲ ኣብ ባንኪ ኣጋጢሙ ዘሎ ዕፅዋ ኣብቶም ሕዱር ሕማም ዘለዎም ወገናት ከቢድ ፀገም እናስዓበ ከምዝርከብ ዶ/ር ኤፍሬም በርሀ ኣረዲኦም።
ብሰንኪ እቶም ፋሽሽታውያን ወረርቲ ክታበት ቫይረስ ኮሮና ኣብ ትግራይ ክወሃብ ብዘይምኽኣሉ ብተደጋጋሚ ተመሓላለፍትን ዘይተመሓላለፍትን ሕማማት ተሓከምቲ ህይወቶም ይስእኑ ከም ዘለዉ እውን ዶ/ር ኤፍሬም ኣዘኻኺሮም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ታሕሳስ 2014 ዓ.ም
መቐለ

መስርዕ ሰራዊት ትግራይ ብምምላእ ዝተበደለን ዝተገፍዐን ህዝቢ ትግራይ ምኽሓስ እዋኑ ሐዚ ምዃኑ አመራርሓ ሰራዊት ትግራይ ገሊፆም።
ጀጋኑ መናእሰይ ትግራይ ነቲ ቀዲሙ ዝፀንሐ ጀግንነት ክቐፅሉን ህዝቢ ትግራይ ከቕስኑን መሉእ ሓርነት ክላብሱን ትፅቢት ከምዝግበር ኣይተ ኣማኑኤል አሰፋ ሓቢሮም።
ተጋዳላይ ገብረ ኢሮብ ብወገኖም "ኣብ ጎንኹም ዘሎ ህዝቢ ተራ ህዝቢ ኣይኮነን ዝተበደለ፣ዝተገፍዐ ህዝቢ እዩ ኣብ ጎንኩም ዘሎ፣ብዙሕ መከራ ዘሕለፈ እዩ ኣብ ጎንኹም ዘሎ ክብሉ ገሊፆም።
ስልጠንኦም ዛዚሞም ዝተመረቑ ፈደይቲ ሕነ ብግደኦም ኩሉ መንእሰይ ትግራይ ናብ መስርዕ ሰራዊት ትግራይ ተፀምቢሩ ታሪኻዊ ግቡኡ ክፍፅም ከምዘለዎ ምስ ድምፂ ወያነ ትግራይ ኣብ ዝነበሮም ፃንሒት ተዛሪቦም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ታህሳስ 2014 ዓም
መቐለ

መንእሰይ ትግራይ ፅኑዕ ዋሕስ ህዝቡን ዓዱን ምዃኑ ብግብሪ ዘመሰከረሉ መድረኽ እዩ ተባሂሉ
ፕረዚደንት ትግራይ ዶክተር ደብረፅዮን ገብረሚካኤል ከምዝበልዎ፣ ናይ ርሑቕ ይኹን ናይ ቀረባ ታሪኽ ትግራይ እንትምርምር፣ ነብሲ ወከፍ መንእሰይ ትግራይ ኣብ በቢምዕራፉ ነናይ ባዕሉ ግዜ ዘየህስሶ ኽታም ኣምቢሩ'ዩ።
እዛ ናይ ሎሚ ትግራይ ከይዲን ውፅኢትን ተጋድሎ መንእሰይ ትግራይ እያ እንተተባህለ ምግናን ኣይኮነን።
ስለዝኾነ እውን መንእሰይ ትግራይ ዝልለየሉ ንድሕንነትን ረብሓን ህዝቢ ትግራይ ብፅንዓት ዝጋደልን ህይወቱ ኣሕሊፉ ንምሃብ ጋእ መጋእ ዘይብልን ምዃኑ ብግብሪ ኣረጋጊፁ እዩ ኢሎም።
ኣብዚ ዝሓለፈ ናይ ቃልስን መኸተ ዓመት ዝተረኣየን ዝረአን ዘሎ እውን፣ ታሪኽ ሰራሒነት መንእሰይ ትግራይ'ዩ ዝበሉ ዶክተር ደብረፅዮን፣ ምእንቲ ትግራይን ህዝባን ክትዛረቦም ዝኸብዱ ፅንኩራት መድረኻት ብዝገርም ፅንዓትን ጅግንነትን እናሰገረ፣ መስተንክራዊ ቅያ እናመዝገበን ፅኑዕ ዋሕስ ህዝቡን ዓዱን ምዃኑ ከኣ ንፈታዊን ፀላኢን ከምዘመስከረ ኣብ ማሕበራዊ ድህረ ገፆም ኣስፊሮም።
ኣብ ዝተፈላለዩ ኩርናዓት ዓለም ንዝነብሩ ደቂ ትግራይ እውን፣ ሕድሪ ህዝቦምን ዓዶምን ኣፅኒዖም ብምሓዝ ኩሉ ዓይነት ተፃብኦ ተፃዊሮም ብቓላት ንምግላፅ ዝኸብድ ድሙቕ ገድሊ ይፍፅሙ ከምዘለዉ ዘልዓሉ ፕረዚዳንት ትግራይ ዶክተር ደበረፅዮን ገብረሚካኤል፣ ሕዚ እውን ቃልስና ብዓወት ንምኽንባት ኣብ ዝካየድ ተጋድሎ፣ ብሄራዊ ስምረቶምን ሓድነቶምን ዝያዳ ኣሐይሎም፣ ከምቲ ልሙድ ቃልሶም ኣጠናኺሮም ንክቕፅልሉ ኣዘኻኺሮም።
ክብርን ሞጎስን ንጀጋኑ ሰማእታትና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ታሕሳስ 2014 ዓ.ም

ማሕበረሰብ ዓለም ኣብ ትግራይ ዘጋጠመ ሕፅረት መድሓኒት፣ፀገም ናውቲ ሕክምናን ሕፅረት መግብን ብምርዳእ ቅልጡፍ መፍትሒ ክህብ ዓይደር ሪፈራል ሆስፒታል ፀዊዑ
ኣብ ዓይደር ሪፈራል ሆስፒታል ፍሉይ ስፔሻሊስት ህፃናት ዶክተር ኣማኑኤል ሓድጉ፣ ኣብ ትግራይ ቅሉዕ ኵናት ካብ ዝጅመር ንነዘ፣ ፀገም ናውቲ ሕክምና ስለዘጋጠመ ብዙሓት ህፃውንቲ ንኣደዳ ሕማምን ሞትን ተቓሊዖም፣ ሕፅረት መግቢ ዳርጋ ሰለስተ ዕፅፊ ወሲኹን ሞት ህፃናት እውን ብእኡ ልክዕ ከም ዝወሰኸ ገሊፆም።
ሓይሊ ኤሌክትሪክ ተከዘ ምውቃዕ ኣካል ምፅናት ህዝቢ ትግራይ ብምግባር ህፃናት ሰኣን ኤሌክትሪክ ህይወቶም ዝሰኣኑ ህፃናት ክሓልፍን ግልጋሎት ቤተ ፈተነ ጠጠው ክብል ከምዝኸኣለ ዝገለፁ ዶክተር ኣማኑኤል፣ ኣብ ዓይደር ሪፈራል ሆስፒታል ክፍሊ ህፃናት ኣጋጢሙ ዘሎ ዋሕድን ምቁርራፅን መድሓኒት፣ ፀገም ናውቲ ሕክምናን ሕፅረት መግብን ብምርዳእ ቅልጡፍ መፍትሒ ክህብ ፀዊዖም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
05 ታሕሳስ 2014 ዓ.ም
መቐለ

ጀጋኑ ኣባላት ሰራዊት ትግራይ 
ሰራዊት ትግራይ ፅንዓትን ንፁር ህዝባዊ ዕላማን ዓቲሩ ሳይንሳዊ ጥበብ ብዘለዎ ወታደራዊ ስልቲ እናተመረሐ ፀላኢ ብዝለዓለ ጅግንነት ይሕምሽሽ ከምዘሎ ሃለዋትን ድሕንነትን ህዝቢ ትግራይ ንምርግጋፅ ኣብ ዓውደ ግንባር እናተኳሸሑ ዝተወግኡ ጀጋኑ ኣባላት ሰራዊት ትግራይ ገሊፆም፡፡
ህዝቢ ትግራይ ንሰራዊቱ ብዝገብሮ ዘሎ ኩለመዳያዊ ደጀንነት ሓቦ ከምዘስንቆም ዝገለፁ እቶም ኣባላት ሰራዊት ናብ ኣሃዱኦም ተፀንቢሮም ፀሓዩ ተዓርቦ ዘላ ፋሽስት ጉጅለ ኣብዪ መሊእኻ ንምቅባፅ ኣብ ዝግበር ምርብራብ ብፅሒቶም ንምፍፃም ድልዋት ኢና ኢሎም፡፡
ብተወሳኺ እውን እቶም ኣባላት ሰራዊት ትግራይ ሃለዋትን ድሕንነትን ህዝቢ ትግራይ ዝረጋገፅ ብጥሙር ቐላፅም ህዝቢ ትግራይ ከምዝኾነ ብምሕባር ቃልሲ ህዝቢ ትግራይ ብዓወት ንምኽምባት ምግዳል ዝኽእል ትግራዋይ ታሪካዊ ሓላፍነቱ ክፍፅም ይግባእ ኢሎም፡፡
ፋሽስታውያን ወረርቲ ምሉእ ብምሉእ ክሳብ ዝቕበሩ ህዝቢ ትግራይ ዘካይዶ ዘሎ ፍትሓውን ህዝባውን ቃልሲ ኣጠናኺሩ ክቕፅለሉ ድማ እቶም ኣባላት ሰራዊት ምስ ቴሌቪዥን ትግራይ ኣብ ዝነበሮም ፃንሒት መልእኽቶም ኣመሓላሊፎም፡፡ 
ብተዛማዲ ደመኛታት ፀላእቲ ህዝቢ ትግራይ ዝኾኑ ፋሽሽት ኣብይ ኣሕመድን ውልቀ መላኺ ኢሳያስ ኣፍወርቅን ኣብ ልዕሊ ህዝቢ ትግራይ ዘብፀሕዎ በደል ከቢድ ብምዃኑ ነዞም ግፍዐኛታት ንምድምሳስ ድልዋት ምዃኖም ተመረቅቲ ኣባላት ኮማንዶ ሰራዊት ትግራይ ንድወት ብምግላፅ፣ እቶም ኣባላት ኮማንዶ ሰራዊት ትግራይ ካብ እቲ ዝሰልጠንዎ ስልጠና ኮማንዶ ብቑዕ ዓቕምን ክእለትን ከምዝረኸቡን ዝለዓለ ልእኽቶ ንምፍፃም ከም ዘኽእሎምን እዉን ሓቢሮም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
05 ታሕሳስ 2014 ዓ.ም
መቐለ

ጥሙር ቀላፅም ንምርግጋፅ ህላወ ህዝቢ ትግራይ
ሃለዋትን ድሕንነትን ህዝቢ ትግራይ ዝረጋገፅ ብቕልፅሙ ስለዝኾነ ዕምሪ ፀላእቲ ንምሕፃር ክቃለስ ዝኽእል ኩሉ ክኸትት ከም ዝግባእ ማሕበራት ደቂ ኣንስትዮን መናእሰይን ፀዊዖም፡፡
ኣዶ መንበር ማሕበር ደቂ ኣንስትዮ ትግራይ ወይዘሮ ኣበባ ሃይለስላሴን ኣቦ መንበር ማሕበር መናእሰይ ትግራይ ሰናይ ከሓሰን ከምዝበልዎ፣ ህዝቢ ትግራይ ፍትሓውን ርትዓውን ሓቂ ሒዙ ይቃለስ ብምህላዉ ፀላእቱ ብምድምሳስ መስተንክራዊ ዓወታት ኣብ ምሕፋስ ከም ዝርከብን ሃለዋትን ድሕንነትን ትግራይ ንምርግጋፅ ድማ ቅልፅምና ወሳኒ እዩ።
ክባን ዕፅዋን ፋሽሽታውያን ተጠናኺሩ ይቕፅል ብምህላዉ ባህሊ ምትሕግጋዝና ካብ ዝኾነ እዋን ብላዕሊ ብምሕያል ነዛ ፈታኒት እዋን ምስጋር ኣገዳሲ ምዃኑ ንቴሌቪዥን ትግራይ ዝገለፁ እቶም ኣመራርሓ፣ ቃልሲ ህዝቢ ትግራይ ምዕዋት ጉዳይ ምርግጋፅ ህላወን ድሕንነትን ህዝቢ ምዃኑ ተገንዚብና ደጀንን ግንባርን ንምጥንኻር ኩሉ ህዝቢ ግዜ ከይተፀበየ ክረባረብ ከምዝግባእ ሓቢሮም።
ክባን ዕፅዋን ፋሽሽታውያን ተጠናኺሩ ይቕፅል ብምህላዉ ባህሊ ምትሕግጋዝና ዝያዳ ብምዕባይን ደጀናዊ ስራሕቲ ብምጥንኻርን ህዝቢ ነዛ ፈታኒት እዋን ክሓልፋ ይግባእ ድሕሪ ምባል፣ ህዝባዊ ቃልሲ ትግራይ ኣብ ሓፂር እዋን ተዓዊቱ ብሩህ መፃኢ ትግራይ ንኽረጋገፅ ኩሉ ዝኽእል ክቃለስ ከምዝግባእ ኣመራርሓ እተን ማሕበራት ፀዊዖም፡፡
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
05 ታሕሳስ 2014 ዓ.ም
መቐለ

መንግስቲ ኣሜሪካ ኣብ ትግራይ ዝተፈፀመ ተግባር ምፅናት ህዝቢ ጠሚቱ ዘሕለፎ ዉሳነ ዕላዊ ክገብር ተሓቲቱ
-------------------------------------------------------------------------------------------------------------------------------------
ዓለምለኸ ማሕበረሰብ ሙሁራት ትግራይ ናብ ሚኒስተር ጉዳያት ወፃኢ ኣሜሪካ ኣንቶንዮ ብሊንከን ኣብ ዝሰደድዎ ደብዳበ፣ መንግስቲ ኣሜሪካ ኣብ ትግራይ ዝተፈፀመ ተግባር ምፅናት ህዝቢ ጠሚቱ ዘሕለፎ ዉሳነ ዕላዊ ክገብር ሓቲቶም።
ብሰራዊት ጉጅለ ፋሽሽቲኣብይ ኣሕመድ፣ ተስፋሕፋሕቲ ኣምሓራን ሰራዊት ውልቀ መላኺ ኢሰያስ ኣፈወርቅን ኣብ ልዕሊ ተጋሩ ዝተኣወጀ ዂናት ምፅናት ዘርኢህዝቢ ትግራይ ንከብቅዕ መንግስትን ሚኒስተር ጉዳያት ወፃኢ ኣሜሪካ ንዝወስድዎ ዘለዉ ስጉምትታት እዉን ኣመሰጊኖም።
ዓለምለኸ ማሕበረሰብ ሙሁራት ትግራይ ኣብ መግለፂኦም ኣብ ትግራይ ዝፍፀም ዘሎ ተግባር ምፅናት ህዝቢ ተጠናኺሩ ከምዝቐፀለ ብምግላፅ ብፍላይ ኣብ ምዕራብ ትግራይ ተጋዲዱ ከምዘሎን መንግስቲ ኣሜሪካ ኣብ ትግራይ ዝተፈፀመ ተግባር ምፅናት ህዝቢ ጠሚቱ ዘሕለፎ ዉሳነ ዕላዊ ክገብርን ሓቲቶም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
04 ታሕሳስ 2014 ዓ.ም
መቐለ

ዋዕሮታት ተጋሩ ኣብ ዝተዋፈረኦ ዓውድታት ስራሕቲ ኩሉ ብዝለዓለ ፀብለልታ ይዕወታ ኣለዋ 
ጅግና ትግራወይቲ ኣትሌት ጎይተቶም ገ/ስላሴ ኣብ ባህሬን ኣብ ዝተገበረ ፍርቂ ማራቶን፣ 21 ኪሎ ሜትሮ ውድድር አትሌቲክስ ብዝገርም ብቕዓት 65:36 ብዝኾነ ሰዓት ተዓዋቲት ከምዝኾነት ኣካዳሚክ ስፖርት ትግራይ ኣፍሊጡ።
ጀጋኑ ኣትሌታት ደቂ ትግራይ ኣብ መላእ ዓለም ብዝገብርዎ ዘለው ዓወታት ከም ተጋሩ ኣዚና ንሕበን ፣ ጅግና ኣትሌት ጎይተቶም ገ/ስላሴ ኣብ እትገብርዮ ኩሉ ውድድር ዕዉትነት እናተመነና እንኳዕ ደስ በለኪ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
04 ታሕሳስ 2014 ዓ.ም 
መቐለ
ሓየት ሰራዊት ትግራይ ቅድም ኢሉ ብዝሓንፀፆ ትልሚ ዝገበሮ ምትዕርራይ መሰረት ኣብ ዝመረፆ ግዜን ቦታን ፀላኢ ናይ ምድምሳስ ዕላማ ግብራዊ ምግባር ጀሚሩ ኣሎ።
እቲ ኣብ ግንባር ጋሸናን ከባቢኡን ዘጥቅዕ ዝነበረ ገዚፍ ሓይሊ ፀላኢ ብምክልኻልን መጠነ ሰፊሕ ፀረ መጥቓዕቲ ብምግባርን ኣዝዩ ድሙቕን መስተንክራዊ ዓወትን ዝተመዝበ ካብቲ ምትዕርራይ ዝተበገሰ እዩ።
እቲ ካብ ጋሸና ንላሊበላ ዝኸይድ መስመር፣ ካብ ኮን ንጋሸና ዝኸይድ መስመር ከምኡውን ንገነተ ማርያም ቆሪፁ 11 ስሩዕ ክፍላተ ሰራዊት ጉጅለ ፋሽስት ኣብዪ ኣሕመድን፤ 7 ብርጌዳት ፍሉይ ሓይሊ ኣምሓራን 3 ብርጌዳት ፋኖ ብበዝሒ ምልሻን ብድምር ልዕሊ 80 ሽሕ ዝተደምሰሰን ዝተበተነን እውን ካብቲ ሰራዊት ትግራይ ዝገበሮ ምትዕርራይ ዝተበገሰ ምዃኑ ጋህዲ ኮይኑ ኣሎ።
ሃለዋትን ድሕንነትን ህዝቢ ትግራይ ንምርግጋፅ ኣብ ዝካየድ ዘሎ ቓልሲ ኣንጉዕ ሰራዊት ትግራይ ኾይኖም ይቓለሱ ከምዘለዉ ዝገለፁ ኣባላት መካናይዝድ ሰራዊት ትግራይ፣ ነቲ በርቃዊ መጥቃዕቲ ብምጥንኻር ዓወታት ንምሕፋስ ኣበርቲዖም ብምቅላስ ካብ ፀላኢ ብዝተመንጠሉ ከበድቲ ኣፅዋራት ኣፈ ሙዞም ብምቅያር ንፀላኢ ይድኩዕዎ ከምዘለዉ እቶም ኣባላት ተዛሪቦም።
ሰራዊት ትግራይ ህዝቢ ትግራይ ዝሃቦ ልኡኽ ንምፍፃምን ውሑስ ህላወ ህዝቢ ትግራይ ንምርግጋፅን ኣብ ዝለዓለ ብራኸን ብቅዓትን ከምዝርከብን ነባርን ሓዱሽ ዓቕምን ተዋዲዱ ዝስራሕ ዘሎ መስተንክራዊ ቅያ ዝናኣድ ምዃኑ ኣባል ኣመራርሓ ሰራዊት ትግራይ ተጋዳላይ ሓጎስ ኣለማዮ (ወዲ ሓውዜን) ገሊፁ።
በቲ ዝተመዝገበ ድሙቕ ዓወት ነበርቲ ከተማ መቐለ ዝለዓለ ታሕጓስ ከም ዝተሰመዖም ብምግላፅ፣ ሓየት ሰራዊት ትግራይ ዘመዝገቦ በርቃውን ዓርሞሽሽን ዓወት እቶም ዝገበሮም ምልውዋጣት ቦታ ብወታደራዊ ጥበብን ሳይንስን እናተመርሐ ፀላኢ ምድምሳሱን ምብታኑን መረጋገፂ እዩ ኢሎም።
እቶም ነበርቲ ዝኾነ ይኹን ሓይሊ ሓሰት እናንበልበለ ክስዕር ከምዘይኽእል እውን ተዛሪቦም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
04 ታሕሳስ 2014 ዓ.ም
መቐለ

ናይ ዕላማና ኣልፋን ኦሜጋን ረብሓ፣ መሰልን ድሕንነትን ህዝቢ ትግራይ ብዘተኣማምን ኣገባብ ዉሑስ ምግባር'ዩ!!
~~~~~~~~~~~~~~~~~~~~~~~~~~~~~~~~
ናይ ኩሎም መደባትናን ምንቅስቃሳትናን መርአዪ፣ ረብሓ፣ መሰልን ድሕነትን ህዝቢ ትግራይ ናይ ምርግጋፅ ሕቶ ብዘተኣማምን መገዲ ይምልስ ዶ?
ኣይምልስን ዝብል'ዩ።
ዝኾነ ውሳነ ወይከኣ ቅዋም ዝሓዝናዮ ዕላማ ንምዕዋት ብዘለዎ ተኽእሎን ውፅኢታውነትን ጥራሕን ጥራሕን እዩ ዝምዘን።
ካብዚ መሰረታዊ መበገሲን መምዘንን ዕላማ ቃልስና ወፃእ ብዘኾነ መለክዒ ዝግበር ወይከኣ ዝውሰድ መርገፂ/ቅዋም ኣይክህሉን።
ናይ ትማልን ሎምን መቃለሲ ዕላማና እውን፣ ናይ ኢኮኖሚ፣ ፖለቲካን ካልኦት መሰረታዊ ሕቶታት ህዝብና ብዘተኣማምን መንገዲ ንምምላስ ዝዓለመ እዩ ነይሩ።
ስለዚ ሕዚ'ውን ረብሓ፣ መሰልን ድሕንነትን ህዝብና ብዘላቕነት ካብ ምርግጋፅ ወፃእ ካልእ ውራይ ክህልወና ኣይኽእልን።
ብሓፂሩ ናይ ህዝብና ረብሓ፣ መሰልን ድሕንነትን ንፃት'ውን እንተኾነ ናብ ድርድር ኣይነቕርብን ጥራሕ ዘይኮነስ፣ ካብ ህዝብና እንሓብኦ ክንድ ፍረጣፍ ዝኸውን ጉዳይ እውን ክህሉ ኣይኽእልን።
ናይ ዕላማና ኣልፋን ኦሜጋን ረብሓ፣ መሰልን ድሕነትን ህዝቢ ትግራይ ብዘተኣማምን ኣገባብ ዉሑስ ምግባር ብምኻኑ እዚ ቁልፊ ዕላማና'ዚ ብዘላቕነት ንምርግጋፅን ኣብ ድልዱል ሰረት ንምህናፅን ድማ ኩለመዳይ ቃልስና ተጠናኺሩ ክቕፅል እዩ።
ስለዝኾነ እዞም መሰረታውያን ሕቶታትን ጠለባትን ህዝብና ብዘላቕነትን ብዘተኣማምንን መገዲ ምላሽ ክሳብ ዝረኽቡ፣ ናብ ጓል መገዲ ክእትውና ንዝህቅኑ ኣካላት ብዘይምሕረት ብምምካት፣ ሎሚ እውን ከም ወትሩ ከም ህዝቢ ኣብ ናይ ሓባር ዕላማታትና ከም ማይን ፀባን ሰሚርና፣ ኩሉ ዓይነት ተፃብኦታት ተፃዊርና፣ ብኹለ መዳይ ቃልስና ክነሐይል ደጊመ ከተሓሳስብ ይደሊ።
ሃለዋትናን ድሕንነትናን ብቕልፅምና!
ትግራይ ትስዕር!
03 ታሕሳስ 2014 ዓ. ም

ሰበር ዜና ዓወት 
ጅግና ሰራዊት ትግራይ ኣብ ግምባር ጋሸናን ከባቢኡን ንዝነበረ ልዕሊ 80 ሸሕ ዑሱብ ሰራዊት ፋሸሸት ኣብይ ኣሕመድን ፍሉይ ሓይሊ ኣምሓራን ብዝወሰዶ ናይ ምክልካልን ፀረ መጥቃዕትን ሱጉምቲ ክድምሰስን ክበታተንን ገይርዋ ከምዘሎ ካብ ወታደራዊ ኮማንድ ፖስት ዝበፀሐና ሰበር ዜና ገሊፁ።
ኣብዚ ግምባር ዝተሳተፉ 11 ክፍለጦር እቲ ፋሽሽቲን 7 ቤርጌድ ፍሉይ ሓይሊ ኣምሓራን ሓዊሱ ፋኖን ምልሻ ኣምሓራን ኣብ ጥቅሚ ወፃኢ ኮይኖም ኣለዉ።
ወታደራዊ ኮማንድ ሰራዊት ትግራይ
03 ታሕሳስ 2014 ዓ.ም

ሕዳር 30/2013 ዓ/ም፣ ናይ መኸተ ስትራቴጅና ካብ መደበኛ ናብ ደባይ ህዝባዊ ኲናት ክቕየር ዝተወሰነላ ታሪኻዊት ዕለት!
~~~~~~~~~~~~~~~~~~~~~~
ከም ዝፍለጥ ቅድሚ ሓደ ዓመት፣ ህዝቢ ትግራይ ኣብ ልዕሊ ህልውንኡ፣ ክብረቱን መንነቱን ዝተኣወጀ ጀኖሳይድ ንምምካት፣ ብከቢድ ቃልስን መስዋእትን መላምል ደቂ ህዝቢ ዝተጎናፀፍናዮ መሰል ርእሰ ውሳነና ንምዕቃብ፣ ብሄራዊ ክብርናን መንነትናን ብዘተኣማምን ብርኪ ንምውሓስ ኣንፃር ኩሎም ናይ ውሽጥን ግዳምን ወራርቲ ሓይልታት ኣብ ሓያል ናይ ዓርሰ ምክልኻል ተፀሚድና ድሕሪ ምፅናሕ፣ ሕዳር 30/2013 ዓ/ም ነቲ ኲነታት ብዕምቆትን ብዝርዝርን ብምግምጋም፣ ናይ መኸተ ስትራቴጅና ካብ መደበኛ ናብ ደባይ ህዝባዊ ኲናት ክቕየር ዝተወሰነላ ታሪኻዊት ዕለት እያ።
ኣብዚ ዝሓለፈ ሓደ ዓመት ናይ ቃልስን መኸተን ድማ፣ ሙሉእ ህዝቢ ትግራይ ከም ሓደ ሰብ ኣብ ፍትሓዊን ሓቀኛን ዕላማና ተሰሊፍና ንምግላፆም ዝኸብዱ መስገደላት፣ ኣዝዮም ፈተንቲ መድረኻት ብዝገርም ጥበብ፣ ብቕዓትን ጥንቃቀን ሰጊርና ኣንፀባረቕቲ ዓወታት ብምምዝጋብ ናብ ሓዱሽን ዝተፈለየን ናይ ቃልስን ዓወትን ምዕራፍ በፂሕና ኢና።
ከም ህዝቢ ንኹሎም ተፃበኦታት ተፃዊርና ሳላዝተቃለስና ድማ፣ እንሆ ርእስና ኣቕኒዕና ክንስጉም ፣ ብኣንፃሩ ኩሎም ፀላእቲ ኣብ ናይ መወዳእታ ናይ ዓይኒ የብለይ ስኒ የብለይ ፃዕሪ ሞት ደረጃ ክበፅሑ ጌርናዮም ኣለና።
ሕዚ'ውን ከምቲ ልሙድ ኣብ ፍትሓዊን ሕጋዊን ዕላማና ረቢብና፣ ኩሎም ዓቕምታትና ኣወሃሂድና፣ ውዳበታትና ኣሐይልና፣ ትግራይ መሊኣ ክትስዕር ነብሲ ወከፍና ዜግነታዊ ግብኡና ብዝለዓለ ቆራፅነት ክንፍፅም ደጊመ ከዘኻኽር ይፈቱ።
ክብርን መጎስን ንጀጋኑ ስውኣትና!
ትግራይ ትስዕር!
ቢሮ ርክብ ህዝብን መንግስትን ትግራይ
2 ታሕሳስ 2014 ዓ/ም
መቐለ

ዓወት ብሓፂናዊ ፅንዓት!
ድምፂ ህዝቢ ከይስማዕ ዓፊንካ ህዝቢ ምፅናት ፋሽሽታውያን ስርዓታት ካብ ዝጥቀሙሎም ሸርሕታት ተጠቃሲ እዩ።
ጉጅለ ፋሽሽቲ ኣብይ ኣሕመድ ኣብ ልዕሊ ህዝቢ ትግራይ ዝገብሮ ዘሎ ዕፅዋን ክባን ኮታስ መንገዲ፣ስልኪ፣ባንኪ፣መብራህቲ ወዘተ ህዝቢ ግልጋሎት ከይረክብን ምግባር ጥራሕ ዘይኮነስ ኣረመንያዊ ተግባራት ብምፍፃም ጀኖሳይድ ኣብ ልዕሊ ህዝቢ ትግራይ ጠጠው ኣየበለን።
"ብሹም ትግራዋይ ብሙሉኡ እዩ ዝዉቃዕ ነይሩ" ካብ ምዕራብ ትግራይ ናብ ሱዳን ዝተመዛበለ ሓደ ወገን ዝበሎ እዩ።
ትግራዋይነት ገበን ኣብ ዝኾነሉ ዘበን፣ ንኡስ ትግራዋይ መከራ ክቅበል ናብ ቤት ማእሰርቲ ተወሲዱ።
"ኣብ እንዳ ሻሂ እናሃለኹ ብጥቆማ መፅዮም ፋኖ ኣሲሮሙኒ "ይብል።
ምስተተሓዘ እዉን ንልዕሊ ኣርባዕተ ኣዋርሕ ዝፀነሐ ነዊሕ ናይ ስቃይ ጉዕዞ እዩ ጀሚሩ።
ኣብቲ ተኣሲሩሉ ዝነበረ ቦታ 22 ደቂ ኣንስትዮ ዝርከበኦም ኣስታት 150 ተጋሩ ተኣሲሮም ከም ዝነበሩን ካብ ቤት ማእሰርቲ ፈልዮም እናወሰዱ ብዝረኸብዎ ከም ዝቅጥቅጥዎም እዩ ዝዛረብ።
ኣብ ምዕራብ ትግራይ ዘርኢ ተጋሩ ንምጥፋእ ጅምላዊ ማእሰርትን መቅተልትን ይፍፀም ከም ዘሎ ተዛሪቡ።
"ን17 ሰባት ካብ ቤት ማእሰርቲ ወሲዶሙና" ብምባል እቶም ሰለስተ ኣብ ቅድሚኦም ከም ዝቐተልዎም ይገልፅ።
ንቶም ዝቐተልዎም ተጋሩ "ንድሕሪት ኢዶም ኣሲሮም እዮም ቐቲሎሞም" ድማ ኢሉ።
ቐቲሎም ከም ዝደርበዩዎም ንድወት ብምግላፅ፣እዞም ተስፋሕፋሕቲ ሓይልታት ክልል ኣምሓራ ፡ ኣብ ልዕሊ ህዝብና ዘብፅሕዎ ዘለዉ በደል ብቅልፅምና እዩ ደዉ ክብል ዝክእል ብምባል ከዓ ኩሉ ክቃለስን ክምኽትን ከም ዝግባእ ሓቢሩ።
ነዙይ እዩ ኣብ ውሽጢ ዓዲ ዘሎ ህዝቢ ትግራይ ዕፅዋን ክባን እንተይተሰኮነ እኳ ደኣስ ሕልሚ ደመኛታት ፀላእቱ ንምብርዓንን እከይ ተግባር እቶም ሰረኛታት ንከይሰምርን፣ ኣብ ዕንግድዕኡ ዘሎ ፆር ንምርጋፍ፣ ንሰራዊት ትግራይ ደጀን ካብ ምዃን ብዝዘለለ ደቁ መሪቑ ናብ ግንባር እናለኣኸ ዕምሪ ፀላእቱ ኣብ ምሕፃር ከይተሓለለ እጃሙ እናወፈየ ዝርከብ።
ኣብ ውሽጢ ዓዲ ዘሎ ህዝቢ ትግራይ ጥራሕ ዘይኮነስ፣ ኣብ ደገ ዘለዉ ዳያስፖራ ደቂ ትግራይ እውን ካብ መስዋእቲ ብዘይንእስ ብዝከኣሎም ኩሉ ቁርን ኣስሓይታን፣ሙቐትን ነዳድ ፀሓይን እንተየሰኮኑዎም ክሳብ ዳርቻ ዓወት ህዝቢ ትግራይ ዝገሃድ፣ እቲ ኣብ ልዕሊ ህዝቢ ትግራይ ዝበፅሐን ይበፅሕን ዘሎ ጀኖሳይድ፣ ዓለም ክትሰምዖን ካብ "የተሓሳስበኒ ኣሎ" ሓፈሻዊ ኣዘራርባ ተናጊፋ ናብ ጥቅዊን ዝጭበጥን ተግባር ብምስግጋር ፍታሕ ክመፅእ ኣብ ምግባር ካብኣቶም ዝድለ ኩሉ ምንቅስቓስ ይፍፅሙ ኣለው።
ኣብ ህዝቢ ትግራይ ዝበፅሕ ዘሎን እናቐፀለ ዝርከብን ገበን ንምኹናን ኣብ መላእ ዓለም ብዳያስፖራ ትግራይ ዝሳለጥ ዘሎ ሰላማዊ ሰልፊ መንግስቲ ትግራይ ናእድኡ ገሊፁ እዩ።
ብሓፈሻ እቲ ብልፍንታውያን ሓይልታት ኣብ ልዕሊ ህዝቢ ትግራይ ዝበፅሕ ዘሎ ፀገም ፈናፂሕኻ ንምውፃእ ኣብ ውሽጥን ኣብ ደገን ዘሎ ህዝቢ ትግራይ ነቲ ጀሚሩዎ ዘሎ ምርግጋፅ ሃለዋትን ድሕንነትን ህዝቢ ትግራይ ከም ሓደ ሰብ ኮይኑ ናህሩ ብምዕቃብን ስሙር ሓድነቱ ብምሕያልን ንዘይተርፍ ዓወት ብሓፂናዊ ፅንዓት ክምርሽ ይግባእ።
ቢሮ ርክብ ህዝብን መንግስትን ትግራይ
01 ታሕሳስ 2014 ዓ.ም
መቐለ

ኣብ ልዕሊ ትግራይን ተጋሩን ዝፍፀም ዘሎ ገበን ንምኹናን ኣብ መላእ ዓለም ዝሳለጥ ዘሎ ሰላማዊ ሰልፊ ኣመልኪቱ ካብ መንግስቲ ትግራይ ዝተወሃበ መግለፂ።
ቢሮ ርክብ ህዝብን መንግስትን ትግራይ
30 ሕዳር 2014 ዓ.ም
መቐለ

ምስናድ ጀኖሳይድ
ኣብ ትግራይ እቶም ደመኛታት ፀላእቲ ህዝቢ ትግራይ ብልፍንቲ ኣብ ልዕሊ ህዝቢ ትግራይ ዝፈፀምዎ ፓኬጅ ምፅናት ዓሌት ማእለያ የብሉን።
እቲ ኣረመንያዊ ጭካነ ታሪኽ ይቕረ ከምዘይብሎ ሓደን ክልተን የብሉን።
ነዚ ገበን ዝፈፀሙን ዘፈፀሙን እውን ኣብ ቅድሚ ሕጊ ጠጠው ኢሎም ዝሕተትሉን ሒሳቦም ዝረኽቡሉን እዋን ርሑቕ ኣይኮነን።
ብሓደ ወንጭፍ ክልተ ዒፍ ከምዝበሃል ድማ እቲ ኣብ ህዝቢ ትግራይ ዝተፈፀመ ማእለያ ዘይብሉ ሰይጣናዊ ተግባር ኮነ ተባሂሉ ዝተፈፀመ ተግባር ጀኖሳይድ ብእርይ ቁፅር ተታሒዙ ብኣግባቡ ብምስናድ ናብ ወለዶ ንክመሓላለፍ ኣለዎ።
እዚ ስራሕቲ ምስናድ ጀኖሳይድ ንፅባሕ ዘይበሃል ውራይ ምዃኑ ብምግንዛብ ንኹሎም ደቂ ትግራይ ዝምልከት ጥራሕ ዘይኮነስ ሰብ ዋንኡ ብምዃኖም ዝተዋደደ ርብርብ ዝሓትት እዩ።
ማሕበር ከየንቲ ትግራይ ጨንፈር ውቕሮ ብዓርሰ ተበግሶ ዝጀመርዎ ምስናድ ጀኖሳይድ ከምዘሎ ብቴሌቭዥን ትግራይ ምምሕልላፉ ይዝከር።
ትግራይ ትስዕር!
ቢሮ ርክብ ህዝብን መንግስትን ትግራይ
30 ሕዳር 2014 ዓ.ም
መቐለ

ዋዕሮታት ትግራይ ብሉፅነተንን ጅግንነተንን ኣብ ኩለ መዳይ!
ዋዕሮታት ደቂ ትግራይ ኣብ ዝኣተወኦ ዓውዲ ብሉፅነተንን ጅግንነተንን ቀፂለናሉ ኣለዋ።
እተን ናብ ግንባር ዝወፈራ ዋዕሮታት ኣብ መስርዕ ሰራዊት ትግራይ ተፀንቢረን፣ሓዊ ዝተፍእ ኣፈሙዝ እናጨበጣን ምስ ፀላኢአን እናተሓናነቓ መስተንክር ይሰርሓ ኣለዋ።
እተን ኣብ ደጀን ዘለዋ ዋዕሮታት ድማ ደጀንነተን ብምብራኽ ንሰራዊት ትግራይ ሓገዘን እናገበራ እየን ጥራሕ ዘይኮነስ፣ ኣብ ዝተዋፈራሉ ዓውዲ ስራሕ እውን መስተንክር ምስራሕ ተተሓሒዘንኦ ኣለዋ።
ልዕሊ 10 ዓመት ኣብ ሞያ ሕክምና ተዋፊራ እናገልገለት ዝፀንሐት ሲስተር ሙሉ መስፍን ኣብ መቐለ ግልጋሎት ሓደ ማእከል፣ መሐብሐቢ ደቂ ኣንስትዮ እያ እትሰርሕ።
እዛ ዋዕሮ ኣብ ልዕሊ ህዝቢ ትግራይ ብሰራዊት ጉጅለ ፋሽሽቲ ኣብዪ ኣሕመድ፣ብዕሱብ ሰራዊት መንግስቲ ውልቀ መላኺ ኢሰያስ ኣፍወርቅን ብተስፋሕፋሓይ ገባታይ ሓይሊ ኣምሓራን ወፍሪ ምፅናት ዓሌት ኣብ ዘካየዱሉ እዋን ግዳይ ፆታዊ መጥቃዕቲ ንዝኾና ደቂ ኣንስትዮ ሞያዊ ሓገዝ እናገበረት እንትትኾን፣ቢቢሲ ኣብ 2021 ኣ.ፈ ኣብ ዓለምና ፅዕንቶ ፈጠርቲ ካብ ዝኾና ደቂ ኣንስትዮ ሓንቲ ገይሩ ሓርዩዋ ኣሎ።
እሞማ!
እቲ ኣቲናዮ ዘለና መድረኽ ንምዕዋት፣ ኣብ ኩሉ መዳይ ዝርአ ዘሎ መስደመማይ ስራሕቲ ዋዕሮታት ደቂ ኣንስትዮ ትግራይ ተጠናኺሩ ክቕፅል መእታን ኩሉ ዘዝከኣሎ እናበርከተ ኣብ ጎኒ ደቂ ኣንስትዮ አሕዋቱ ኮይኑ ደገፉን ወገናውነቱን ከበርኽ ይግባእ።
ቢሮ ርክብ ህዝብን መንግስትን ትግራይ
30 ሕዳር 2014 ዓ.ም
መቐለ

"ዓሚ ከምሎም ከመንግስቲን ህዝብን ናይ ቓልሲ ስትራተጂ ለውጢ ብምግባር ኣንፃር ወረርቲ ንገብሮ ቃልሲ ናብ ሓዱሽ ምዕራፍ ዝተሰጋገረሉ ዕለት'ዩ:: ድሕሪ ሓደ ዓመት ድማ ፀላእትና የዋፅአና ዝብልዎ 'ናይ ህልውና' ዓገርገር ናብ ምግባር ብርኪ ኣብፂሕናዮም'ለና:: ህዝቢ ትግራይን ሰራዊቱን ዓወት ኣብ ልዕሊ ዓወት እናመዝገቡ ክምርሹ'ዮም።
" ክብሉ ሎሚ መዓልቲ ኣይተ ጌታቸው ረዳ ኣብ ማሕበራዊ ድህረ ገፆም ፅሒፎም።
ኣባል ፈፃሚት ስራሕ ህወሓትን ኣባል ሴንትራል ኮማንድን ኣይተ ጌታቸዉ ረዳ፣ ትማሊ ምስ ቴለቪዥን ድምፂ ወያነ ትግራይን ቴሌቪዥን ትግራይን ኣብ ዘካየድዎ ቃለ መሕትት፤ ሰራዊት ትግራይ ዘካይዶ ዘሎ ለዉጢ ቦታታት ፀላኢ ሙሉእ ብሙሉእ ንምድምሳስ ዓቅሚ ዝፈጥር እዩ።
ዝሓዝናዮ ቦታ ሓዲግና ንድሕሪት ተመሊስና'ዉን መሊስና ንቅድሚት ምስጓም ከም እንክእል ተራእዩ እዩ።
ገስጋሳይነት ሰራዊት ትግራይ ምስ ሙሉእ ቁመንኡ ኣሎ።
ኩሎም ሓዲግናዮም ዝወፃና ቦታታት ብዉግእ ተደፊእና ኣይወፃእናን።
ነዚ ሓቂ ነበርቲ እቶም ከባብታት ከይተረፉ ዝምስክርዎ እዩ ሐዚ'ዉን ሃለዋነትን ድሕንነትን ህዝቢ ትግራይ ንምዉሓስ ኩሉ ክንሰርሖ ዝግባእ ስራሕ ክንሰርሕ ኢና።
እቶም ክሳብ ሐዚ ነፃ ዘይወፁ ከባብታት ትግራይ ብእነካይዶም ምንቅስቃሳት ነፃ ከም ዝወፁ ዘጠራጥር የብሉን።
ካብ ቱርክን ኢሚሬትን ዝመፃ ድሮናት ጉድኣት የብፅሓ ኣለዋ።
ነቲ ኲናት ግና ክልዉጥኦ ኣይክእላንክብሉ።
ዝተፈላለየ ድሌታት ዘለወን ዘይቃደዋ ሃገራት ኣብቲ ኲናት ኢደን ዘእተዋሉ ምክንያት ካብ ዘለወን ዉሽጣዊ ድሌታት ዝብገስ እዩ።
ህዝቢ ትግራይ ሕጋዊ ብዝኾነ መንገዲ ህዝበ ዉሳነ ዘካይደሉ መንገዲ ክፍጠር እዩ።
29 ሕዳር 2013 ዓ.ም ኣብ ከቢድ ዉግእ ኣብ ጅራ ኔርና።
ሎሚ በዚ ዕለት ንህላዉኡ ዝጭነቅ ዘሎ ኣብይ ኣሕመድ እዩ።
ነዚ ዓቅሚ ድማ ህዝቢ ትግራይ እዩ ፈጢርዎ።
ህዝቢ ትግራይ ብቃልሱ ከም ዝዕወት ዘለዎ ፁኑዕ እምነት ሒዙ ክቕፅል ከም ዝግባእ ምግላፆም ኣይርሳዕን።
ትግራይ ትስዕር!!
ቢሮ ርክብ ህዝብን መንግስትን ትግራይ
30 ሕዳር 2014 ዓ.ም
መቐለ

እዋናዊ መግለፂ መንግስቲ ትግራይ
ሕዚ’ውን ፅንዓት ንዘይተርፍ ዓወት!!
ኣብቶም ዝሓለፉ ሓሙሽተ ኣዋርሕ ህዝብን መንግስትን ትግራይ ኢድ ንኢድ ተተሓሒዞም ኣብ ልዕሊ ደመኛ ፀላእትና ዘዕርፍዎ ዘየዳግም ውቅዒት ዓለም ብዓለሙ ዘስደመመ ተወሳኺ ሓድሽ ቅያ ሰሪሖም እዮም።
ብምዃኑ ጉዳይ ትግራይ ሎሚ'ዉን ኣጀንዳ ዓለምለኸ ማሕበረሰብ ኮይኑ ይቕፅል ኣሎ።
ዝኾነ ተፈጥራዊን ሰብ ስራሕቲ ፀገማት ዘይዓግቶ በሊሕ ጫፍ ህዝባዊ ኵናትና መዘና ኣልቦ ብርኪ ሊሎ ሰራዊት ትግራይና ኣብቶም ዝሓለፉ ኣዋርሕ ዘመናዊ ጋዕገልጠም መሳርሒ ዝተዓጠቐ ማእለያ ዘይብሉ ሺሾ ዕስቡ ሰራዊት ጉጅለ ፋሽሽቲ ኣብይ ኣሕመድን ገባታይ ኣመራርሓ ክልል ኣምሓራን ዶዃዕዃዕ ኣቢሉ ከምዘይነበረ ገይርዎ እዩ።
ሰራዊትና ይወስዶ ብዝነበረ ዘየዳግም መስተንክራዊ ውቅዒት ኣብ ጉዕዞ ቃልስና ናይ ባዕሎም ፍሉይ ቦታ ዘለዎም ፖለቲካዊን ወታደራዊን ዓወታት ተመዝጊቦም እዮም።
ሰራዊት ትግራይ ኣብቶም ዝሓለፉ ኣዋርሕ ዝተፈላላዩ ከተማታትን ወታደራዊ ረብሓ ዘለዎም ስትራቴጅካዊ ቦታታት ዓፋርን ኣምሓራን ዝተቖፃፀረ፣ ኣብ ቐፃሊ'ውን ዝቆፃፀሮ ህዝባዊ ኵናትና ዝሓዞም ዓበይቲ ዕላማታት ኣብ ዳርችኦም ንምብፃሕ ጉጅለ ፋሽሽቲ ኣብይ ኣሕመድን መሻርኽቱን ብምድምሳስ ፖለቲካዊ፣ ወታደራዊን ዲፕሎማስያዊን ዓወታትና ብዝተማልአ ኣገባብ ንምኽምባት እዩ።
ካብዚ ወፃኢ ኣብ ዝኾነ ጎቦን ሽንጥሮን ነቍጡ ከተማታትን ገፀራትን ዓፋርን ኣምሓራን ናይ ምቁፅፃር ተልእኾ ኣይነበሮን።
ንቕድሚት እዉን ከምዘይህልዎ እንኮላይ ደመኛ ፀላእትና ኣንዳዕዲዖም ዝፈልጥዎ ጉዳይ እዩ።
ብምዃኑ ሰራዊት ትግራይ ከምልማዱ ኣብ ዝጥዕሞ ቦታን ጊዜን ንፋሽሽትን ወረርትን ሓይሊ ንምሕምሻሽ ዘኽእሎ ስትራቴጅካዊ ቦታታት መሪፁ ኣሎ።
ቅድም ክብል ሒዝዎም ዝነበሩ ቦታታት ብዘይምንም ውግእ ብናይ ባዕሉ ተበግሶ ለቒቑ ኣሎ።
ይኹን ድኣምበር ሓሰት መለለዪ ባህሪኦም ዝኾኑ ሽመኛታት ጉጅለ ፋሽሽቲ ኣብይ ኣሕመድን ኣብ ዝተፈላላዩ ቦታታት ዘለዉ ባንዳታትን ብዉግእ ክረኽብዎ ዝሓልሙን ዝሓረሞም ወታደራዊ ዓወት "ጦር ከፈታዉ ወሬ የፈታው" ዝብል ብሂል ተሓንጊጦም ዉግእ ኣብ ዘይነበረሉ ቦታታት ተቖፃፂረ ክብል ይስማዕ ኣሎ።
እንተኾነ ግን "ሓሶትን ስንቅን እናሓደረ ይፎክስ" ከም ዝበሃል ሓሶት ፀላእትና ኣብ መሬት ንዘሎ ሓቂ ፈፂሙ ኣይቕይሮን ጥራሕ ዘይኮነስ ሕሱር ፕሮፖጋንድኦም ጥራሕ ዝባኖም የዉፀኦም ከምዘሎ እንኮላይ ደገፍቶም ከይፈተዉ ዕረዕረ እናጣዓሞም ዝገልፅዎ ዘለዉ ጉዳይ እዩ።
ብሓፂሩ ትማሊ፣ ሎሚ ይኹን ፅባሕ ዓወት ህዝቢ ትግራይ ዘበስርን ዕድል ዝውስንን ኣብ ቕልፅሙን ምሩፃት ደቁን ጥራሕን ጥራሕን እዩ።
ኣብ ወሳናይ ምዕራፍ በፂሑ ዘሎ ህዝባዊ ኩናት ብዕራይ ወለዶ ሓሶትን ምድንጋርስ ይትረፍ እቲ ተዓጢቕዎ ዝነበረን ዘሎን ዘመናዊ ቴክኖሎጂ ዉን ደዉ ኣየብሎን።
ንቅድሚት እዉን ኣብ ዝሓፀረ እዋን ሰራዊት ትግራይ ዘመዝግቦም መስተንክራዊ ዓወታት ከምዘግህድን ህዝብናን ፈተዉትናን ደገፍትናን ቃልስናን ኣየጠራጥርን።
ኣብ መወዳእታ ኣብ ዉሽጥን ደገን ዘለኻ ህዝብና፣ ብ"ብዕራይ ወለደ" ወረታት ደመኛ ፀላእትና ከይተደናገርካ ከምወትሮ ሓድነትካ ኣስጢምካ ብምሩፃት ጀጋኑ ደቅኻ ተኣማሚንካ ዓፆቦን ክባን ንምፍራስ ብፅንዓት ናብ ዘይተርፍ ዓወት ከም እትረባረብ መንግስቲ ትግራይ ይተኣማመን።
ሃለዋትናን ድሕንነትናን ብቅልፅምና!!
ትግራይ ትስዕር!!
መንግስቲ ትግራይ
29 ሕዳር 2014 ዓ/ም

"ሰራዊት ትግራይ ፀላእቱ ኣብ ዝኣተዉዎ ኣትዩ ክድምስሶም እዩ፤ 248 ኪሎ ሜትሮ ብእግሩ ተጓዒዙ ፀላእቱ ዝድምስስ ሰራዊት ትግራይ ብፈኸራን ድበላን ተሰንዩ፣ ብበል!
ኣጆኻ ድፋእ!
ዝመፀ እኽብካብ ምድምሳስ ይዕቅቦ ማለት ባጫ እዩ።
" 
ኣይተ ጌታቸው ረዳ 
ሰራዊት ትግራይ ደብረ ታቦር ዝገደፎ ወታሃደራዊ ረብሕኡ ብምርኣይ ባህር ዳር ይፅነሐለይ ኢሉ እዩ ናብ ካሊእ ኣንፈት ዝግስግስ ዘሎ ዝበሉ ኣይተ ጌታቸው ረዳ፣ ፀላእቱ ኣብ ዝኣተዉዎ ኣትዩ ሙሉእ ንሙሉእ ንምድምሳስ ኣብ ዝኽእለሉ ብርክን ኣብ ዘተኣማምን ቁመና ዝርከብን ሰራዊት እዩ፤ ኣባል ፈፃሚት ስራሕ ህወሓትን ኣባል ሴንትራል ኮማንድን ኣይተ ጌታቸዉ ረዳ ምስ ድወት ኣብ ዝነበሮም ፃንሒት።
ትግራይ ትስዕር!
ቢሮ ርክብ ህዝብን መንግስትን ትግራይ
29 ሕዳር 2014 
መቐለ

"ፆታዊ መጥቃዕቲ ንፈፃሚኡ እምበር ንግዳያት አየሕፍርን!!
" ብዝብል መሪሕ ሓሳብ መዓልቲ ፃዕዳ ሪቫን ብብርኪ ዓለም ንመበል 31፣ ብብርኪ ትግራይ ድማ ንመበል 16 ጊዜ 28 ሕዳር 2014 ዓም ኣብ ከተማ መቐለ ተኸቢሩ።
ሓላፊት ቢሮ ጉዳይ ደቂ ኣንስትዮ ትግራይ ወ/ሮ ለምለም ሓድጉ ከምዝሓበረኦ፣ ኣብ ዝሓለፈ ዓመት ሰራዊት ጉጅለ ፋሽሽቲ ኣብይ ኣሕመድ፣ ሰራዊት መንግስቲ ውልቀ መላኺ ኢሰያስ ኣፍወርቅን ተስፋሕፋሕቲ ሓይልታት ኣምሓራን ኣብ ልዕሊ ህዝቢ ትግራይ ብዝወልዕዎ ኵናት ብሓፈሻ ኣብ ልዕሊ ህዝቢ ትግራይ፣ ብፍላይ ድማ ኣብ ልዕሊ ደቂ ኣንስትዮ ትግራይ ዘይንቡር ተግባር ብምፍፃም ልዕልን ትሕትን ዕድመ ዘለወን ደቂ ኣንስትዮ ደፊሮም፣ ኣብ ቅድሚ ዓይነን ኣብ ልዕሊ ኣሚነን፣ደቀንን ኣሕዋተንን ኣረመንያዊ ተግባር ብምፍፃም ኣካላውን ስነ ልቦናውን ማህሰይቲ ክበፅሐን ገይሮም እዮም።
ኣብ መወዳእታ እቶም ህዝቢ ትግራይ ንምፅናት ዓሊሞም ዝመፁ ወረርቲ ሓይልታት፣ ብፍላይ ኣብ ልዕሊ ደቂ ኣንስትዮ ትግራይ፣ ማእለያ ዘይብሎም ግፍዕታት ምፍፃሞም፣ ኣብ ውሽጢ ዓዲ ይኹን ኣብ ወፃኢ ዝርከብ ትግራዋይን ፈታዊ ትግራይን ብዘካየዶ ቃልሲ፣ ማሕበረሰብ ዓለም ነቲ ኣብ ልዕሊ ደቂ ኣንስትዮ ትግራይ ዝተፈፀመ ገበን ብስፍሓት ኣብ ዝተፈላለየ ማዕኸናት ዓለም ክቃላሕ እኳ እንተገበረ፣"እቲ ገበን፣ ምፅናት ዓሌት ምዃኑ ብዘይሻራዊ ኣካል ተረጋጊፁ ዝድምደመሉ ሕዚ እዩ" ኢልና፣ ካብቶም ኣብ ልዕሊ ደቂ ኣንስትዮ ትግራይ ዝተፈፀሙ ብዙሓት ግፍዕታት፣ ነቶም ውሑዳት ኣልዒልና ናብ ማሕበረሰብ ዓለም ንምቅላሕ ዝዝተየሉ መድረኽ ምዃኑ ሓቢረን።
ቢሮ ርክብ ህዝብን መንግስትን ትግራይ
28 ሕዳር 2014 ዓ.ም
መቐለ

ኣብ ቀረባ እዋን ምንቅስቃስ ሰራዊት ትግራይ ብዝምልከት ዝተበገረ ውሳነ ምእንተ ረብሓ ህዝቢ ትግራይ ዝተወሰነ እምበር ምእንተ ዲፕሎማስን ምእንተ ካሊእን ከምዘይተወሰ ፕሬዝደንት ትግራይ ዶክተር ደብረፅዮን ገብረሚካኤል ገሊፆም።
ዶክተር ደብረፅዮን ገብረሚካኤል ከምዝበልዎ፣እቲ ውሳነ ፈለማ ብመግለፂ፣ስዒቡ ብዋና ኣዛዚ ሰራዊት ትግራይ ተጋዳላይ ታደሰ ወረደ ኣቢሉ ምግላፁ ድሕሪ ምሕባር፣ እቲ ውሳነ እንታይ እዩ ዝብል ዋና ነገር ምዃኑ ተፈሊጡ ግንዛበ ምሓዝ ከምዘድልን እቲ ውሳነ ናብ ዝርዝር እንተይኣተኻ ውፅኢት ገምጋምን እዩ ኢሎም።
ብኣጠቓላሊ ኩነታት ብምግምጋም ተወሳኺ ስራሕቲ፣ምትዕርራያትን ዝውገኑ ጉዳያትን ምውጋን ከምዘድሊ ተራእዩ ከምዝተወሰነ እውን ሓቢሮም።
እቲ ውሳነ ከቢድ ምዃኑ ዝገለፁ ዶክተር ደብረፅዮን፣ እቲ ትፅቢትን ውሳነን ዝተፈላለየ ዋላ እንተኾነ፣ ብፀቕጢ ዲፕሎማሲ ወይ እውን ንዘተ ተባሂሉ ዝተወሰነ ከምዘይኮነን ህዝቢ ትግራይ ዘይፈልጦ ዲፕሎማስያዊ ምንቅስቓስ ከምዘይግበር፣እንተወሓደ ህዝቢ ትግራይ ክፈልጦ ከምዘለዎን፣ ብሕቡእ ኣብ ዕፁው ገዛ ዝግበር ውዕልን ውሳነን ክህሉ ከምዘይኽእል ኣረዲኦም።
ብሓፈሻ እቲ ውሳነ ብናይ ባዕልና ውሳነ ምውሳኑ ከስምረሉ እድሊ ዝበሉ ዶ/ር ደብረፅዮን፣ ምእንተ ረብሓ ህዝቢ ትግራይ ዝተወሰነ ውሳነ እምበር ምእንተ ዲፕሎማስን ምእንተ ካሊእን ከምዘይኮነ ፣ብሓፈሻ እታ ዝቀልጠፈት መግለፂ ብወታደራዊ ኮማንድ ዝወፀትላ መዓልቲ ሽዑ እቲ ምንቅስቓስ ከምዝተገበረ ከረጋግፅ እፎቱ ኢሎም።
ኮታስ ኣብታ ክንገልፃ እንኽእል ኢና ገሊፅና፤ ውሳነ ግና ኣይግለፅን።
ውሳነ ክትግበር እንተሎ እዩ ተገሊፁ።
ስለዚ ወታደራዊ ምንቅስቓስ ምዃኑ ክንፈልጥ ኣለና።
ኣቐዲምካ ዘይተገለፀሉ ምኽንያት ናይ ሰራዊት ምንቅስቓስ ምግላፅ ናይ ባዕሉ ፀገማት ስለዝፈጥር እዩ ኢሎም።
ሰራዊት ትግራይ ከም ትካል እቲ ነባርን ሓድሽን ወለዶ፣ዕላምኡ ነፂሩ ዝፈልጥ ፀላእቱ ንምድምሳስ ሙሉእ ዘይጎደሎ ፅንዓት፣ተወፋይነት ዘለዎ ዝገርም ህዝባዊ ሰራዊት ከምዝኾነን ፀላኢ ምስ ኩሉ ዓቕምታቱ፣ንክንደይ ፅጉም መሬታት እናሰገረ በረኻታት፣ቁሪ፣ሓዊ ብኩሉ ተፈቲኑ ከም ሰራዊትን ከም ውልቀ ተጋዳላይን ደጋጊሙ ተኣምር ዝሰርሕ ዘሎ ሰራዊት ምዃኑ ዘዘካከሩ ዶ/ር ደብረፅዮን፣ ሰራዊት ትግራይ ፀላእቱ ንምድምሳስ ልዑል ወነ ሒዙ ዝወፈረን ታሪክ ዝሰርሕ ዘሎ ተጋዳላይ ብምዃኑ፣ካብ ኩሉ ዝድለ እቲ ሰራዊት፣ ፀላኢ ክሳብ መሊኡ ዝድምሰስ ኩለ መዳያዊ ደገፍ ኣጠናኺርካ ምቕፃል የድሊ ኢሎም።
ቢሮ ርክብ ህዝብን መንግስትን ትግራይ
27 ሕዳር 2014 ዓ.ም
መቐለ

መልእኽቲ ፕረዚዳንት ትግራይ ዶ/ር ደብረፅዮን ገ/ሚካኤል
=
ህዝባዊ መኸተና ኣብ ሓፂር ግዜ ብዓወት ምዝዛም፣ ኣብ ቅድሜና ዘሎ ምርጫ ጥራሕ ዘይኮነስ፣ ግድን'ዩ!
~~~~~~~~~~~~~~~~~~~~~~~~~~~~~~~~~~~~~~~~~
ኣብ ዝሓለፈ ናይ ቃልስን መኸተን ንኡስ መድረኽ፣ ከም ህዝቢ ብማእለያ ዘይብሎም ውዲታት ተፈቲና፣ ምስ ብዙሓት ናይ ውሽጥን ናይ ደገን ሓይልታት ገጢምና፣ ኣንፀባረቕቲ ዓወታት ኣብ ልዕሊ ምምዝጋብና፣ ፈተኽ ዘይንብል ህዝብን መንግስትን ምዃንና ንፈታዊን ፀላኢን ብዘየማትእ መንገዲ ዳግም ክነመስክር በቒዕና ኢና።
ብርግፅ ድማ ህዝቢ ትግራይ፣ ከምቲ ወርቂ ብሓዊ ተፈቲኑ ወርቅነቱ ዘረጋግፅ፣ ቕያ ጅግንነቱን ፅንዓቱን ብውሽጣዊን ግዳማዊን ሓይልታት ዝተዋደደ ስርሒታት ተፈቲኑ፣ ግን ከኣ ብተኣምራታዊ ፅንዓትን ተፃዋርነትን ሰጊሩ፣ ዳግም ወርቅነቱ እናረጋገፀ'ዩ።
ስለዚ ከም ህዝቢ ብዝፈፀምናዮ ተጋድሎ ድማ፣ ነቲ ፍልፍል ዘይነፅፍ ሓበንን ኲርዓትን ዝኾነ ወርቃዊ ታሪኽና፣ ድማ ዳግም ዘድምቕ ገድሊ ፈፂምናን እናፈፀምናን ኢና።
ዛጊድ ብዘካይድናዮ ዘይሕለል ቃልሲ፣ ፀላኢ ብኹሉ መዳያት ሰፍ ዘይብል ኪሳራ ክበፅሖ ድሕሪ ምፅናሕ፣ ሕዚ ናይ ምፍፃም ተኽእልኡ ደረጃ ብደረጃ እናማህመነ መፅዩ'ዩ።
ሕዚ ኣብ ናይ መወዳእታ ፃዕረ ሞት ኮይኑ፣ ናይ ዓይኒ ዕሙተይ ፃዕሪታት የካይድ ኣሎ።
እንተኾነ "ነገር ንመሃዚኡ፣ ተመን ንተሓዚኡ፣ ዕሾኽ ንሓፃሪኡ!
" ከምዝበሃል፣ እቶም ካብ ገፅ ምድሪ ከም ህዝቢ ከጥፍኡና ኩሉ ዝከኣሎም ዝገበሩ ሓይልታት፣ ሕዚ እታ ዝፈሓስዋ ገመድ ድሮ ናብ ክሳዶም ዘይራ ኣላ።
ስለዚ እዚ ናብ ሓዱሽ ምዕራፍ ተሰጋጊሩ ዘሎ ህዝባዊ መኸተና ብዓወት ክዛዘም ምግባር ኣብ ቅድሜና ዘሎ ምርጫ ጥራሕ ዘይኮነስ፣ ግድን'ዩ።
ምኽንያቱ እዚ እንከይገበርካ፣ ዘላቕን መሰረታዊን ድሕንነትን መሰልን ህዝቢ ትግራይ ብዘተኣማምን ብርኪ ምውሓዝ ዝካኣል ኣይኮነን።
ስለዚ ሕዚ'ውን ሙሉእ ህዝቢ ትግራይ ኣብ ውሽጥን ደገን ብሓፈሻ፣ መንእሰይ ትግራይ ድማ ብፍላይ፣ እዚ ኣብ ወሳኒ ምዕራፍ በፂሑ ዘሎ ህዝባዊ መኸተና፣ ኣብ ጎኒ ፅኑዕ ህዝባዊ ሰራዊትና ብምስላፍ ኣብ ሓፂር ግዜ ብዓወት ንምኽንባት፣ ታሪኻዊ ግቡእኹም ክትፍፅሙ የዘኻኽር።
ትግራይ ብተጋድሎ ደቃ እናተኾለዐት ክትነብር'ያ!!
ሃለዋትናን ድሕንነትናን ብቕልፅምና!!
ሰላም!
ቢሮ ርክብ ህዝብን መንግስትን ትግራይ 
27 ሕዳር 2014 ዓ/ም

ዋና ኣዛዚ ሰራዊት ትግራይ ታጋዳላይ ጀነራል ታደሰ ወረደ፣ ኣብ ህልዊ ኩነታት ኣመልኪቱ ዝሃቦ ሙሉእ መብርሂ
ኩሉኹም ደቂ ትግራይን ፈተውቲ ትግራይን ኣብዚ ቅንያት ኣብ ትግራይ ዓብዪ ጥቕዓት ፕሮፖጋንዳ ሓሰት ይበፅሓኩም ከምዘሎ ንከታተሎ ነይርና ኢና።
ኩሉ ናይ ዓለም ሓሰታት፣ ኩሉ ኣሎ ዝበሃልን ዘይበሃልን ነገራት ኣኻኺቡ ኣብ ጥቕዓት ከምዝቐነየን ሕዚ እውን ይቕፅል ከምዘሎን ንፈልጥ ኢና።
ኣብ ኲናት ኢና ዘለና፤ ኣብ ኲናት ድማ ልሙፅ መንገዲ ከምዘይኮነ ኩላትና ንፈልጥ ኢና፤ ብፍላይ ድማ ንህዝቢ ትግራይ ሓድሽ ነገር ኣይኮነን።
ኣብ ውግእ ምድፋእ፣ኣብ ኲናት ዝተወሰነ ንድሕሪት ምባል ዝዓበየ እውን ንቕድሚት ምባል ከምዘድሊ ዝፍለጥ እዩ።
እዚ መበገሲ ገይረ ክዛረብ እንተለኹ ኣብዘን ቅንያተ እዚአን ሓደ ሓደ ዝበፃሕናዮም ቦታታት ዝፈጠሮም ሓደ ሓደ ሽግራት ተቓላዓይነት ንምቕናስ ኢልና ናይ ቦታ ምምሕያሽ ክንገብር ከምዘለና ወሲንና ካብ ገለ ገሊኡ በፂሕናዮም ዝነበርና ቦታታት ብድሌትና ገዲፍና ኢና።
እዚ ሓደ ነገር ኮይኑ፣ኣብ ኲናት ስለዘለና ብሓይሊ ተደፊእና ዘይኮነስ ኣብ ኩለን እተን ግንባራት ዝገበርናየን ምምሕያሻት ብናይ ባዕልና ድሌት እዩ።
ብመሰረት'ዚ ኣብ ዝሓለፈ ብወታደራዊ ኮማንድ ዝተውሃበ መግለፂ ሓደ ሓደ ምምሕያሻት ጌርና ኢና።
እዚ ምምሕያሻት እንትንገብር ፀላኢ ከም ዓብይ ዓወት ቖፂሩዎ ኣብ ዝተፈላለን ብዙሕን ከባብታት ዓብይ ወፍርታት እውን ከካይድ ጀሚሩ።
ኣብ ብዙሕ ከባብታት ዝገበሮ ወፍርታት እውን ነጭለባሽ፣ሚሊሻ፣ሓድሽ፣ ዘይተዓለመ ፣ዝተዓለመ ወሲኹ ብኹሉ ገፅ እዩ እቲ መጥቃዕቲ ክፍኑ ጀሚሩ።
በዚ ቖሪፀዮም፣በዚ በተኽክዎም ኢሉ ዝተፈላለዩ ፕሮፓጋንዳታት ቀንዩ እዩ።
ካብዚ ሓሊፉ እቲ ብጣዕሚ ዝገርም ድማ ንኹሉ እቲ ገባር ኣምሓራ እውን ክሳድ ሓዝ፣ማርኽ፣ተበቲኖም እዮም እናበለ እውን ናብ ሓደጋ ከእቱ ዝፈተነሉ ኩነታት እውን ተራእዩ እዩ።
ምስዚ ተዛሚዱ ኢድኩም ሃቡ ምባል ጀሚሩን ኣሎን።
እቲ ኣብ መሬት ዘሎ ሓቂ ግና ካብዚ ዝተፈለየ ምዃኑ ክገልፅ እፎቱ።
ቀዳማይ ነገር ቦታ ምምሕያሽ ብድሌትና እዩ፤ ካልኣይ ነገር ድማ እቲ ምምሕያሽ ቦታ ምንቅስቓስን ወፍርታትን ፀላኢ መልክዕ እናትሓዝካ ዝግበር እዩ።
ሓደ ስጉምቲ ንድሕሪት እንትንምለስ፣ ክልተ ስጉምቲ ንቕድሚት ከምእንስጉም ንፈልጥ ኢና።
እዚ ንህዝቢ ትግራይ ሓድሽ ኣይኮን።
እዚ ከምዚ ዓይነት ናይ ፀላኢ ዓውዓውን ፕሮፓጋንዳን በዚ ወፈርኩ፣በዚ ኣተኹ ነዊሕ ዝፀንሕ ኣይኮነን።
ኣብ ሓፂር ጊዜ እዚ ዓፂፍና ናብ ሙሉእ ቁመናናን መጥቃዕትናን ኣቲና እቲ ኵናት ከምነሕፅሮ ከረጋግፀልኩም እፎቱ።
እዚ ክሳብ ሕዚ ዘሎ ዓውዓው ምዕፃፍ ድማ ተጀሚሩ ኣሎ።
ኣብ ቀረባ መዓልትታት ድማ ዝበለፀ ዓወታት እነመዝግበሉን ናብ ዓበይቲ ስራሕቲ ከምእንሰጋገርን ከረጋግፀልኩም እፎቱ።
ሕዚ ዘለና ቁመና ብጣዕሚ ኣብ ዘተኣማምን ብርኪ እዩ ዘሎ።
ፀላኢ እቲ ዓወት መሲሉዎ ከዕሙቖ ዝፍትን ዝነበረ ብሙሉኡ ኣብ ምፍሻል እዩ ዝርከብ።
በዚ መሰረት ህዝቢ ትግራይ ኣብ ደቅኻ ተኣማመን።
ፀላኢ ዝኾነ ዓይነት ቴክኖሎጂ የምፅእ፣ዝኾነ ዓይነት በዝሒ ሰብ ይፍጠር፣ኣብ ኣሕዋትካ፣ኣሓትካ፣ኣብ ኣያታትካ ብሓፈሻ ኣብ ሰራዊት ትግራይ ብዘይ ጥርጥር ተኣማመን።
ኣብ ቀረባ ድማ ናብ ዓብዪ ዝላ ተሰጋጊርና እቲ ኵናት ኣብ ዝሓፀረ ኣብ መወዳእታ እነብፀሐሉ ኩነታት፣ ሓፂር ከምዝኾነ ከረጋግፅ እፎቱ።
ዓወት ንህዝቢ ትግራይ!!
ትግራይ ትስዕር!!
ዋና ኣዛዚ ሰራዊት ትግራይ ታጋዳላይ ጀነራል ታደሰ ወረደ
ቢሮ ርክብ ህዝብን መንግስትን ትግራይ
25 ሕዳር 2014 ዓ.ም
መቐለ

ህዝቢ ትግራይ ብደቅኻ ተኣማመን።
ፀላኢ ዝነዝሖ ዘሎ ናይ ሓሶት ፕሮፖጋንዳ ብዘየገድስ ፅባሕ ክልተ ስጉሚ ንቕድሚት ክንኸይድ ኢና።
ሰራዊት ትግራይ ኣብ ዘተኣማምን ብርክን ዓቕምን ኣሎ።
ዋና ኣዛዚ ሰራዊት ትግራይ ተጋዳላይ ታደሰ ወረደ (ወዲ ወረደ) ኣብ እዋናዊ ጉዳያት ጠሚቱ ካብ ዝሃቦ መግለፂ ዝተወሰደ።
ዝርዝሩ ክነስዕብ ኢና።
ንህዝቢ ትግራይ ካብ ምድሪ ገፅ ከፅንት ዝተሃንደደ ሰራዊት ጉጅለ ፋሽሽት ኣብዪ አሕመድ፣ ብህዝባዊ ቕልፅምን ብውሕሉል ኣመራርሓ ሰራዊት ትግራይን ካብ መብዛሕትኡ ትግራይ ተፀራሪጉ ካብ ዝወፅእ ብርክት ዝበሉ ኣዋርሕ ከም ዘቑፀረ፣ እቲ ዓውደ ኵናት ካብ ትግራይ ናብ ማእኸል ሃገር ክሰግር ብምግባር፣ እቲ ብድስፕሊን ዝተሃነፀ ሰራዊት ትግራይ ነቶም ዘርኢ ምፅናት ዝፈፀሙ ገበነኛታት ዘየማትእ ስጉምቲ እናወሰደ ንምሩኽ ወተሃደርን ሓረስታይን እናብለዐ እናስተየ እንዳሓከመን ብሓፈሻ ዓለም ለኻዊ ኣተሓሕዛ ምሩኻት ሕጊ ብዝፈቕዶ መሰረት እንዳሓብሐቦም ከምዝርከብ ዘዘኻኸረ መግለፂ ማሕበር ተጋሩ ሰሜን ኣሜሪካ፣ እቲ ኣብ ሓራ መሬት ኣምሓራ ዝነብር ህዝቢ እውን ብዘይ ምንም ስኽፍታን ፍርሕን ባዕሉ ንባዕሉ የማሓድር ከምዘሎ ህዝቢ ዓይኒ ምስክር እዩ ኢሉ።
ሰራዊት ትግራይ ሕራነ ጅግንነትን ወነን ሰኒቑ ነዚ ፋሽሽት መንግስቲ ደድሕሪኡ እናሰዓበ ኣፀቢቑ ዓንደ ሕቑኡ ሰይርዎ ዝበለ እቲ መግለፂ፣ ሰራዊት ጉጅለ ፋሽሽቲ ኣብይ ኣሕመድ ግን ዓንፆ ዓንፆ ንማዕፆ ከምዝበሃል ሰፍ ዘይብል ስዕረት ብዝበፅሖ ቑፅሪ ኣብ ከተማታትን ከም ተከዘ ሃይድሮ ፓወር ዝኣመሰሉ ዓበይቲ ትካላትን ዕንወት የብጽሕ ኣሎ።
ሐዚውን ብተደጋጋሚ ኣብ መቐለን ኣብ ካልኦት ከተማታትን ብፅዑቕ ደብዳባት ንሰላማዊ ህዝቢ ይቐትል የቑስልን የበሳብስን ኣሎ ኢሉ።
እዚ ጉጅለ ፋሽሽት ዓነውነው ክብል ሓንቲ ዓርቢ ዝተረፈቶ እኳ እንተኾነት ኣለኹ ንምባል ናብ ግምባራት ከይዱ ዘዋግእ ዘሎ መአንታ ክመስል ኣብ እግሪ ጨዓን ሰራውርን ፎቶ እንዳተልዓለ ነቲ "ሾርት ሜሞሪ" ኢሉ ዘባጨወሉ ህዝቢ እናታለሎ ከምዝርከብ፣ ውግእ ገይሩ ዘየሸነፎም ቦታታት ድማ ተስፋሕፋሕን ገባታይን ሓይላ ኣምሓራ ኣኪቡ "ኣያ ሆሆ" የብሎም ከምዘሎን፣ እቲ ብሓሶት ተወሊዱ ብሓሶት ዝዓበየ (pathological liar) አብዪ ኣሕመድ ማሕበረሰብ ዓለም ዝተፀየፎን ዝፈንፈኖን ብላይ መንፊት ምዃኑ ዝተገሃደ ሓቂ ምዃኑ መግለፂ ማሕበር ተጋሩ ሰሜን ኣሜሪካ ሓቢሩ።
ኣብ መወዳእታ በዚ ዝተኾሓሓለን ዝተቐነባበረን ተዋስኦ፣ ማሕበረሰብና ከይደናገርን ከይጭነቕን ማተሰኣ ብዕቱብ የተሓሳስብ ዝበለ እቲ መግለፂ ፣ የግዳስ ኩሉ ማሕበረሰብና ኣብ ጎኒ ምስቲ ብወታደራዊ ሳይንስ ዝተሃንፀ ሰራዊት ትግራይ ተሰሊፉ ከምቲ ልሙድ ሓጋዛይ ግደ ክፃወትን ህዝቢ ትግራይ ብንቕሓት ብብልሓትን ብትዕግስትን ቓልሱ ብምጉህሃር ብትረት እናተረባረበ ታሪኻዊ ሓላፍነቱ ክፍፅም ማሕበር ተጋሩ ሰሜን ኣሜሪካ ደጊሙ ኣዘኻኺሩ።
ትግራይ ትስዕር!!
ቢሮ ርክብ ህዝብን መንግስትን ትግራይ
24 ሕዳር 2014 ዓ.ም 
መቐለ

ማሕበር ልምዓት ትግራይ ’’ሓደ ሰብ ንሓደ ተምሃራይ/ሪት’’ ብዝብል ቴማ እተሳልጦ ዘላ ወፍሪ ምትእኽኻብ ናውቲ ትምህርቲ ንክሕግዝ ዝቐረበ ፃውዒት ካብ ህዝቢ ዝተረኸበ ኣወንታዊ ግብረመልሲ ዘበረታትዕ ምዃኑ ተገሊፁ

ማሕበር ልምዓት ትግራይ’’ሓደ ሰብ ንሓደ ተምሃራይ/ሪት’’ ብዝብል ቴማ እተሳልጦ ዘላ ወፍሪ ምትእኽኻብ ናውቲ ትምህርቲ ንክሕግዝ ዝቐረበ ፃውዒት ካብ ህዝቢ ዝተረኸበ ኣወንታዊ ግብረመልሲ ዘበረታትዕ ምዃኑ ዳይሬክተር ዳይሬክቶሬት ትምህርትን ስልጠናን ማልት ኣይተ ሰለሞን ሕሉፍ ገሊፆም።
ህፃናት፣ መናእሰይን ነበርትን ሓዊሱ ካልኦት ኣብ ዝተፈላለዩ ዓውደ ስራሕቲ ተዋፊሮም ዝርከቡ ሰብ ሃፍቲ ኣብ ጎኒ ዕላማ ማልት ብምስላፍ ንተምሃሮ ዝውዕል ደፍተር፣ ቢሮ፣ እርሳስ፣ መደምሰስ፣ ቦርሳን ካብ ምውፋይ ብተወሳኺ መጣቐስቲ መፅሓፍቲ ብምልጋስ ተምሃሮ ብዘይምንም ፀገም ትምህርቶም ንከሳልጡ ዝንኣድ ተግባር ይፍፅሙ ከምዘለው ዝሓበሩ ኣይተ ሰለሞን ሕሉፍ ኣብ ዲያስፖራ ዝነብሩ አሕዋትናን ኣሓትናን ተጋሩ’ውን ‘’ሓንቲ ዶላር ኣብ ሓንቲ መዓልቲ’’ ብዝብል ጎፈንድሚ ብምኽፋት ዝገብርዎ ዘለው ወፍሪ ምትእኽኻብ ብምንኣድ ኩሉ ትግራዋይ ኣብዚ ብምርብራብ ከምቀደሙ ግድኡ ክፃወት ወሲኾም ፀዊዖም።
ህዝቢ ትግራይን ፈተውቲ ልምዓት ህዝቢ ትግራይን ብዝገብሩላ ደገፍ መሊሳ ናብ ህዝባ ብምውዓል ካብ ድኽነትን ድሕረትን ንምንጋፍ ዓሊማ ንዝሓለፉ ልዕሊ 3 ዓሰርተ ዓመታት ኣብ ዘፈር ትምህርቲ ዓበይቲ ዋኒናት ልምዓት ዝፈፀመት ማሕበር ልምዓት ትግራይ ሐዚ ‘ውን ልፍንታውያን ወረርቲ ሓይልታት ኣብ ትግራይ ዝተሃነፁ መሰረተ ልምዓት ትምህርቲ ብምዕናውን ሃፍትን ንብረትን ህዝብና ብምጉሓልን ንዝኸፍአ ማሕበረ ቁጠባዊ ፀገማት ተቓሊዑ ስለዘሎ ኩሉ ክፋል ሕብረተሰብና እቲ ሐዚ ቀሪቡ ዘሎ ፃውዒት ወፈያ ሓገዝ ናውቲ ትምህርቲ ኣጠናኺርካ ብምቕፃል መፃኢ ዕድል ህፃናት ደቅና ኣብ ድልዱል ሰረት ንምንባር ዝክኣሎ ክገብር ይግባእ ኢሎም ኣይተ ሰለሞን ሕሉፍ።
ክሳብ ሐዚ ይግበሩ ኣብ ዘለው ሓገዝ ናውቲ ትምህርቲ ዝተሳተፉ ኣካላት ብሽም ኣመራርሓን ሰራሕተኛታትን ማሕበር ልምዓት ትግራይን ተጠቀምቲ ህፃናትን ‘ውን ምስጋንኦም ኣቕሪቦም ‘ዮም ዳይሬክተር ዳይሬክቶሬት ትምህርትን ስልጠናን ማሕበር ልምዓት ትግራይ ኣይተ ሰለሞን ሕሉፍ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
24 ሕዳር 2014 ዓ/ም


ካብ ወታሃደራዊ ኮማንድ ሰራዊት ትግራይ ዝተዉሃበ መግለፂ
-------------------------------------------------------------------------
ኣብ ልዕሊ ደመኛታት ፀላእትና እነካይዶ ዘለና ቃልሲ ብኩሉ መዐቀኒ ናብ ወሳኒ ምዕራፍ ተሰጋጊሩ ኣሎ።
ክሳብ ሕዚ ክነካይዶ ዝፀናሕና ወታሃደራዊ ወፍርታት ፀላኢ ናይ ምግባር ዓቕሙ ካብ ምድኻምን ምዕናዉን ሓሊፉ ከም ስርዓት ህልዉኑኡ ከብቅዕ ዝገብር ስትራተጂካዊ ዓወታት ኣመዝጊብና ኢና።
ካብ ወርሒ ሰነ ጀሚሩ ክሳብ ሕዚ ነካይዶ ዘለና ስትራተጂካዊ መጥቃዕቲ ፀላኢ ዝነበሮ ስሩዕ ሰራዊት እናተፀንቀቐ፣ ዝነበሮ ናይ ተኹሲ ዓቕሚ እናተመናመነ፣ ናይታ ሃገር ኢኮኖሚ በቲ ኵናት ሃደሽደሽ እናበለ ኩለመንኡ ናይ ድጋፍ ዕንወት ዝበፅሕ ዘሎ ስርዓት ኾይኑ ኣሎ።
እዚ ኣራዊት ፋሽሽታዊ ስርዓት ኩሎም ናይ ሰላም ኣማራፂታት ጥርቅም ኣቢሉ ዓፅዩ ንህዝብታት ብምጭብርባርን ብምትላልን ተመግዲሩ እናሃለወ እዉን ናይ ሞትን ሕየትን ርብርብ ንምግባር ይፅዕር ኣሎ።
እዚ ፋሽሽታዊ ስርዓት ንምውጋድ ዘለና እንኮ መሚረፂ ብሓይልናን ብቅልፅምናን ካብ ምድምሳስን ህላወን ድሕንነትን ህዝቢ ትግራይ ኣብ መቓብሩ ክረጋገፅ ካብ ምግባር ወፃእ ካልእ መንገዲ የለን።
እዚኣ ምዃና እዉን ፀላእትና ኣፀቢቖም ይፈልጡ እዮም።
ብምኻኑ እዉን ናይዚ ስርዓት ህልዉና ኣብ ሓፂር ግዜ ንምቅባፅ ዘኽእል ኣንፈታት ሒዝና ኣብ ሰፊሕ ወታሃደራዊ ወፍሪ ፀኒሕና ኢና።
ክሳብ ሕዚ ዝተጠቐምናሉ ኣንፈትን ዝኣተናዮም ከባብታትን ተደላዪን ወታሃደራዉን ፖለቲካዉን ብቑዕ ምኽንያት ዝነበሮ እኳ እንተኾነ ሕዚ ብዝርአ ዘሎ ናይ ፀላኢ ፃዕረሞትን ዓገርገርን ናይ ኣምሓራ ተስፋሕፋሒ ዝፈጥሮ ዘሎ ዕንቅፋት ቀልጢፍካመልክዕ ምትሓዝ ኣድላዪ ኮይኑ ኣሎ።
በዚ ምኽንያት እቲ ኵናት ብዝሓፀረን ብዝቐልጠፈን መንገዲ ንምዉዳእ ካብ ዘለዎ ተደላይነት ዉሱን ናይ ቦታን ኣንፈትን ምምሕያሽ ጌርና ኣለና።
እንተኾነ ግን እዚ ንፋስ ቀልቀል ፋሽሽታዊ ጉጅለ ብናይ ባዕልና ተበግሶን ንወሳኒ ስትራተጂካዊ መጥቃዕቲ ዝጥዕም ኣንፈት ንምትዕርራይ ንገብሮ ዘለና ናይ ቦታ ምምሕያሽ ገልቢጡ ተዋጊኡን ፍሉይ ወፍሪ ጌሩን ቦታታት ይሕዝ ከም ዘሎ በብመዓልቱ ሓሶት እናኾመረ ንህዝቢ የደንቑር ይዉዕል ኣሎ።
ካሊእ ተሪፉ ዘይነበርናዮም ቦታታት ሒዝና እናበለ ክስኣል ይዉዕል ኣሎ።
ሕማሙን ተሓዚኡን ካሜራ ግዲ ኮይኑ በቢመዓልቱ ስእሊ እናጠቀዐ በዚ እናተዳዓዓሰ ምዉዓልን ምሕዳርን ኮይኑ ኣሎ ስርሑ።
ግዲ የለን እናተስኣለ ይዉዓል ከምዚ ነበረ ይኾኖ።
ንልዕሊ 30 ዓመት ብኹሉ መዳይ ዝሰልጠነይ ዝተዓጠቐን እዚ ምሕላፍ ኣይከኣልን ዘበለ ፅኑዕ ድፋዕ ሃኒፆም ደው ከብሉዎ ዘይኸኣሉ ዉግእ ካብትን ካብትን ሰብ ኣኪብካ ፣ ንሰለስተ ኣርባዕተ መዓልቲ ብተብ ተብ ኣሰልጢንካ ደቂ 70ን 60ን ዓመት ምልሻታት ኣኪብካ፣ ኩሉ ዝደረፈን ዝፈከረን ታኣምር ዝሰርሕ ዝመስሎም ዝበልዕሉ ፃሕሊ ንምስባር ጋእ ዘይብሉ ንከብዶም ዝሓድሩ ካሕዳማት ኣኪብካ ዝልወጥ ኩነታት ብፍፁም ክህሉ ኣይኽእልን።
ኦሮማይ እቲ ኹናት ይዉዳእ ኣሎ እዩ።
ኣብዚ በፂሑ ንድሕሪት ዝምለስ ኩነታት የለን።
ብዘይ ጥርጥር እዚ ፋሽሽታዊ ጉጅለ ዝቅበርሉ ግዜ ሓፂር እዩ።
መላእ ህዝቢ ትግራይን ደገፍትን ፈተዉትን ቃልሲ ህዝቢ ትግራይን ዝጀመርናዮ ኩለ መዳይ ቃልሲ ናብ መፈፀምትኡ ይበፅሕ ኣሎ።
ናይ ፀላእትና ዝተለመደ ሓሶትን ምድንጋርን እዝኒ ከይሃብና ሒዝናዮ ዘለና ኣንፈትን ወታሃደራዊ ወፍርን ብግቡእ ተረዲእና ከምቲ ዝፀንሐ እኳ ደኣስ ካብቲ ዝሓለፈ ብዝበለፀ ቃልስኹምን ኩለ መዳያዊ ርብርብኩምን ክተሐይሉ ወታሃደራዊ ኮማንድ ሰራዊት ትግራይ ይፅዉዕ።
ሃለዋትናን ድሕንነትናን ብቅልፅምና!
ትግራይ ትስዕር!
ወታሃደራዊ ኮማንድ ሰራዊት ትግራይ
ቢሮ ርክብ ህዝብን መንግስትን ትግራይ
22 ሕዳር 2014ዓ/ም
መቐለ

መልእኽቲ ፕረዚዳንት ትግራይ ዶ/ር ደብረፅዮን ገ/ሚካኤል
=
ህዝባዊ መኸተና ባህግን ምርጫን ህዝቢ ትግራይ ብዘተኣማምን ኣገባብ፣ ብምረጋግፅን ብዘውሕስን ክድምደም'ዩ!
~~~~~~~~~~~~~~~~~~~~~~~~~~~~~~
ኣብዚ ዝሓለፈ ሓደ ዓመት ናይ መኸተን ቃልስን እዋን፣ ህዝቢ ትግራይ ውሕሉል ናይ ቃልሲ ፅንዓቱን ዘይፀዓድ ጅግንነቱን ከምኡ እውን ክምህ ዘይብል መኸትኡን ብግብሪ ዘመስከረሉ ታሪኻዊ ዓመት ከምዝነበረ ኩሉ ዝግንዘቦ ጉዳይ'ዩ።
ኣብ ልዕሌና ተኣሊሙ ዝነበረ ትሉም ናይ ጥፍኣት ፕሮጀክት፣ ፀግዕን ዘራይን እንከይኣቋመትና ኣብ ቅልፅምና ጥራሕ ብምትእምማን፣ ነዚ ኹሉ ናይ ውሽጥን ደገን ሓይልን ጋዓገልጦሞምን ደዃዕዃዕ ኣቢልና፣ ዳግም መስደመም ቅያ ፈፂምና ኢና።
ከም ህዝቢ፣ ውሕሉል ተፃዋርነትናን ፅንዓትናን ዝፈታተኑ ፅንኩራት መድረኻት ብብቕዓት ሰጊርና፣ ኣብ ከይዲ መኸተና ንዘጓነፉና ከበባታት ፈንፂሕና፣ ርእስና ኣቕኒዕና ክንምርሽን ኣብ ልዕሌና ዝተፍሓሱ ብዙሕ ዝዓይነቶም ውዲታት ንሓዋሩ ንምእላይ ኣብ ናይ መወዳእታ ወፍሪታት ንርከብ።
ከም ህዝቢ መንነትና፣ ክብረትናን ሓርነትናን ኣውሒስና ክንነብር እንኽእል ድማ 'ብቅልፅምናን ብሓይልናን' ምዃኑ ዳግም ተረጋግፁ'ዩ።
ኣብ ናይ ቀረባ ኮነ ናይ ርሑቕ ታሪኽና እውን፣ ትግራዋይ ክብሩን መንነቱን ኣውሒሱ ርእሱ ኣቕኒዑ ክቕፅል ዝኸኣለ ብስሪኡ ምዃኑ ንርዳእ።
ብቐፃሊ እውን ህላወናን ድሕንነትናን ውሑስ ጌርና ክንቅፅል፣ ኣብ ዳግመ ሕውየት ትግራይ ልብና ኣውድቕና ብምልኣት ክንረባረብ፣ ከም ህዝቢ ርእስና ኣቕኒዕና ክንስጉምን ዘኽእለና እንኮ ኣማራፂ 'ሓዪልካ' ምንባር ምዃኑ ዘየማትእ እዩ።
ስለዝኾነ ኣብዚ መዳይ እውን ብቐፃሊ ልዑል ትኹረት ሂብካ ምስራሕ ንፅባሕ ዘይበሃል ጉዳይ እዩ።
እቲ ብድሙቕ ዓወት እናተፀንበለ ንቕድሚት ዝምርሽ ዘሎ መኸተና፣ ዛዚምና ባህግን ምርጫን ህዝቢ ትግራይ ብሙሉእነት ክሰምር ምግባር ግድን'ዩ።
ናይ ህዝብና ባህጊ ዝጉዕፅፅ፣ ምርጭኡ ከይሰምር ዘተዓናቕፍ ዝኾነ ዓይነት ምንቅስቓስ ብዘተኣማምን ብርኪ ብምእላይ፣ ብመሪር ተጋድልኡ ብዝተኸሎ ናይ ወሳናይነት ስርዓቱ ኣቢሉ፣ መፃኢ ጉዕዝኡ ብሩህን ውሑስን ንምግባር ብምርጭኡ ክውስን፣ ባህጉ ከምዘዕዉትን ድማ ንፃት'ውን እንተኾነ ዘጠራጥር የብሉን።
እዚ ብሄራዊ ዕላማ ኣብ ሓፂር ግዜ ብዓወት ንምኽንባት ድማ፣ ሕዚ'ውን ሓድነትናን ስምረትናን ዝያዳ ኣሐይልና ነካይዶ ዘለና መኸተ ከምቲ ልሙድ ብዝለዓለ ብሄራዊ ኒሕን ወነን ክንረባረብ ደጊመ የዘኻኸር።
ሃለዋትናን ድሕንነትናን ብቕልፅምና!!
ትግራይ ይስዕር!!
ቢሮ ርክብ ህዝብን መንግስትን ትግራይ
20 ሕዳር 2014 ዓ.ም 
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
--------------------------------------------------------------------------
ከይርሳዕ!!
ከይድገም!!
ወረርቲ ንምቅባፅ ከምወትሮ ኣብ ህዝባዊ መኸተኻ ኽተት!!
ዓሚ ከምዚ ሎሚ ወርሒ ሕዳር 2013 ዓ.ም ክትዝክሮ ዘስካሕክሕ፣ ክትፅሕፎን ክትዛረቦን መግለፂ ’ዘይትረኽበሉ፣ ወረርቲ ሓይልታት ተላፊኖም ንህዝቢ ትግራይ፣ ብኣየርን ብምድርን ብኣልማሚት ኣረመኒያዊ ጀምላዊ ጨፍጫፍ ጆኖሳይድ ዘካየድሉ ዘይርሳዕን ንዘልኣለሙ ብወለዶታት እናተዘከረ ዝነብርን እዋን እዩ፡፡
ብምዃኑ ወርሒ ሕዳር 2013 ዓ.ም ፈላማይ መዓልቲ ኣብ ማይካድራ፣ 19 ሕዳር 2013 ዓ.ም ድማ፣ ኣብ ድሮ ዓመታዊ ክብረ በዓል ሕዳር ፅዮን ኣክሱም፣ ብኣሸሓት ዝቁፀሩ ንፁሃን ደቂ ትግራይ ዝኣበስዎ ዘይብሎም፣ ብወረርቲ ሓይልታት ጆኖሳይድ ኣብ ነበርቲ ኣክሱም ዝተፈፀመሉ፣ ኣብ ማሪያም ደንገላት ብኣማኢት ዝቑፀሩ ደቂ ትግራይ ዝተጨፍጨፉ ሓዊስካ፣ ኣብ ኣርባዕቲኡ ኩርናዓት ገፀራትን ከተማታትን ትግራይ ዝነብር ህዝብና ግዳይ ኣረመኒያዊ ጨፍጫፍ ጀኖሳይድ ኮይኑ ዝሃለቅሉ ወቅቲ እዩ፡፡ ብኣጋጣሚ ካብቶም ወረርትን ፋሽሽታዉያንን ዘምለጠ ህዝብና ድማ መንበሪኡ ፎቆዶ ዱርን ገደልን ገይሩ፣ ግዳይ ስነ-ልቦናዊን ኣካላዊን መጉዳእቲ ኮይኑ ተሳቕዩ፣ ይሳቀይ እውን ኣሎ፡፡ ብድማር ወርሒ ሕዳር 2013 ዓ.ም ብኣሽሓት ዝቁፀሩ ደቂ ትግራይ ብጀምላ ተሓሪዶም ዝሃለቅሉ፣ ልዕሊ 2.2 ሚልዮን ድማ ብፍልጠቶም ጉልበቶምን ረሃፆምን ዘጥረዩዎ ብቢልዮናት ብር ዝቑፀር ሃብቶምን ንብረቶምን፣ ብወረርቲ ሓይልታት ተዘሚቱ፣ ኣደዳ ብርሰት፣ ስደትን፣ ምምዝባልን ዝኾነሉ እዩ፡፡ 
እቲ ኣብ ወርሒ ሕዳር 2013 ዓ.ም ብፃዕቂን ተከታታልን ብወረርቲ ሓይልታት ዝተካየደ ኣረመኒያዊ ጨፍጫፍ ጆኖሳይድ ዓመት ሙሉእ ማለት ክሳብ ሕዚ ብዝከፍአ ኣገባብ ይቕፅል ኣሎ፡፡ ሎሚ’ውን፣ ኣብ ኣፍደገ ሞት ኮይኑ፣ ዓገርገር ዝብል ዘሎ ጉጅለ ፋሽሽት ኣብይ ኣሕመድን፣ ከምድላዩ ነቲ ጉጅለ ዘሽከርክሮ ገባታይ ኣመራርሓ ክልል ኣምሓራን፣ ኮይኑ እከይ ተግባራቱ ብዓይኒ ዕሙተይ ቀፂልሉ ኣሎ፡፡ ብምዃኑ፣ ኣብ ምዕራብ፣ ሰሜን ምዕራብን ምብራቅ ትግራይን ኣብ ልዕሊ ዝነብር ህዝብና፣ ማእለያ ዘይብሎም ግፍዒታት ይፍፅም ኣሎ፡፡ ካብ ትግራይ ወፃኢ ኣብ ዝተፈላለዩ ከባቢታት ኢትዩጵያ ዝነበሩ ብ10 ኣሽሓት ዝቁፀሩ ደቂ ትግራይውን፣ ከምቲ ኣብ 2ይ ውግእ ዓለም መራሒ ጀርመን ነበር ፋሽሽት ኣዳልፍ ሂትለር ንልዕሊ ሽዱሽተ ሚልዮን /6/ እስራኤላውያን ኣብ መዐጎሪ ካምፒታት /concentration camps/ ኣኪቡ ማለት ’’ሆሉካስት’’ ብዝብል ዝፍለጥን ኣካል ጆኖሳይድ ብዝኾነ ባርባራዊ ግፍዒ ዘወድኦም፣ ዝዓይነቱ ዓለምለኸ ገበን ጆኖሳይድ ኣብ ልዕሊ ንፁሃን ወገናትና ይፍፀም ኣሎ፡፡
ይኹን’ድኣምበር ኣብ ውሽጢ ትግራይ፣ ዘሎ ህዝብና ዋላ ኣብ ልዕሊኡ ሰብኣዊ ህልቂትን ማእለያ ዘይብሉ ዓፀቦ፣ ክባን ማሕበረ -ኢኮኖሚ ቅልውላው እንተበፅሖ ትማሊ ይኹን ሎሚ ኣይተሰኮነን፡፡ ካብ ትግራይ ወፃኢ ኣብ ዝተፈላለየ ከባቢታት ኢትዮጵያ ዘሎ ህዝብና እውን ኣይተንበርከኸን፡፡ ወይከ ፈተኽ ኢሉ ናይ ህይወትን ንብረት መስዋእትነት እናከፈለ ንምዕዋት ህዝባዊ ኩይናትና እጃሙ የወፊ ኣሎ፡፡ ዲያስፖራ ትግራይና’ውን ወረርቲ ሓይልታት ኣብ ልዕሊ ህዝብና ዝፈፀምዎን ይፍፅምዎ ዘሎውን ገበናት ብምቅላዕ፣ መራሕትን ፈፀምትን ጆኖሳይድ ኣብ ዓለም መጋባእያ ግቡእ ፍርዶም ክረክቡ ከይሰልከየ ቀትርን ለይትን ይሰርሕ ኣሎ፡፡
ብሓፂሩ ህዝቢ ትግራይ፣ ብመንግስቲ ትግራይ እናተመርሐ ብዘካየዶ መሪር ተጋድሎ፣ ኣረመኒያዊ ኣገዛዝኣ ጉጅለ ፋሽሽት ኣብይ ኣሕመድ፣ ኣብ ቀልቀል ሞት ኣብፂሕዎ ከምዘሎ ዓለም ብዓለሙ ጋህዲ ስለዝኾነሉ መብዛሕትኦም ሃገራትን ዝተፈላለዩ ዓምለኸ ትካላትን ኣብ ኣ/ኣበባ ዘለው ኣምባሳደራት፣ ዲፕሎማትን ሰራሕተኛታትን ብነፋሪት የውፅኡ ኣለው፡፡ ሰራዊት ትግራይ እውን ምስ ጊዜ እናተሻመየ ዘየዳግም ውቅዒቱ ኣብ ሰራዊት ፋሽሽቲ ጉጅለ ኣብይ ኣሕመድ ብምዕራፍ እናሓምሸሸ ንቅድሚት ይግስግስ ሰለዘሎ ህዝቢ ትግራይ፣ ካብ ዕፅዋ፣ ኩሉ ዓይነት ክባ፣ ብሓፈሻ ሓሳረ መከራ ዝናገፈሉ እዋን ርሑቕ ኣይኸዉንን፡፡ ስለዚ ሐዚዉን ህዝብና፣ ፀላእቱ ብምቅባር መሊኡ ቀሲኑ ናብ ንቡር ሂወቱ ምእንታን ክኣትው ህዝቢ ትግራይ ብሓፈሻ፣ ብፍላይ ድማ መንእሰይ ትግራይ ’’ንቃሕ!
ተወደብ!
ተጋደል!
ተዓወት!
’’ ዝብል ጭርሖ ተሓንጊጡ፣ ብወርርቲ ዝበፅሐናን ይበፅሐናን ዘሎ ጆኖሳይድ፣ ከይርሳዕ!!
ከይድገም!!
ብጊዜ የለን መንፈስ ወርርቲ ሓይልታት ንሓንሳብን ንሓዋሩን ንምቅባፅ ከምወትሮ ኣብ ዙርያ ህዝባዊ ኩናትናን ንፁር ናይ ቃልሲ መኸተናን ክትኸትት ይግባእ፡፡
ሃለዋትናን ድሕንነትናን ብቕልፅምና!!
ትግራይ ይስዕር!!
ቢሮ ርክብ ህዝብን መንግስትን ትግራይ
17 ሕዳር 2014 ዓ.ም 
መቐለ

ፋሺስት ኣብይ ኣሕመድ ኣብ ከተማ መቐለ ብድሮን ደብዳብ ኣካይዱ
------------------------------------------------------------------------------------ 
ፋሺስት ኣብይ ኣሕመድ ኣብ ዝተፈላለዩ ግንባራት ብጅግና ሰራዊት ትግራይ ዝበፅሖ ዘሎ ከቢድ ስዕረት ንምሽፋን ኣብ ከተማ መቐለ ኣብ ልዕሊ ሰላማዉያን ነበርቲ ዝነብርሉ መንበሪ ገዛውትን ብድሮን ደብዳብ ኣካይዱ።
ቢሮ ርክብ ህዝብን መንግስትን ትግራይ
17 ሕዳር 2014 ዓ/ም
መቐለ

ዜና ዓወት

ሓየት ሰራዊት ትግራይን ጀጋኑ ሰራዊት ኣገውን ናይ ፋሽስት ጉጅለ ኣብይ እኩይ ሕልምታትን ሽርሕን ጉዕዞ ሰራዊትና ንምኹላፍ: ንዋግ ኽምራ፣ ከተማ ሰቖጣን ከባቢ ላሊበላን ንምቁፅፃር ካብ ደቡብ ጎንደርን ጎጃምን ብሓይሊ ዝኣኻኸቦም ልዕሊ 20 ሽሕ ሚሊሻ ብውሕሉል ጥበብን ጀግንነትን ሙሉእ ብሙሉእ ክበታተን ገይርዎም ኣሎ::
ብቆውዝባ ኣንፈት ዝገስገሰ ሰራዊትና ነቲ ካብ ደቡብ ጎንደርን ጎጃምን ዝተኣኻኸበ ገዚፍ ሓይሊ ሚልሻን ሓደ ቦጦሎኒ ፍሉይ ሓይሊ ኣምሓራ ካብ ሚኒሊክ ብርጌድን ዝተኣኻኸበ ሓይሊ ብምድምሳስን ብምብትታንን፣
1552 ምውታት
1143 ቁሱላት
61 ምሩኻት ብምግባር ልዕሊ 500 ዝተፈላለዩ ቀለልቲ ኣፅዋር፣ ሓደ መጋዝን ሙሉእ ስንቂ ብምምንዛዕ ዝተረፈ ሓይሉ ፋሕብትን ክብልን ክበታተንን ብምግባር ሺምድርን ቆውዝባን ተቖፃፂሩ ንቕድሚት ይግስግስ ኣሎ::
ብኣስከተማ ኣንፈት ዝወፈረ ሰራዊትና እውን ንቡግናን፣ ማእኸል መሰልጠኒ ሚሊሻታት ዝኾነት ቆብ ተቖፃፂሩ ኣብኡ ተኣኪቡ ዝነበረ ብዙሕ ሓይሊ ሚሊሻ ክሃድምን ክበታተንን ገይሩዎ ኣሎ::
ጉጅለ ፋሽስቲ ኣብይ ኣሕመድ ኣመራርሓ ገባቲ ሓይሊ ኣምሓራን ደቆም ኣብ ወፃኢ ዓድታት ሰዲዶም ኣብ ምቾት ክነብሩ እንዳገበሩ ንውልቀ ስልጣኖም ክብሉ ታዕሊም ዘይፈልጡ ሚሊሽታትን ህፃናትን ኣምሓራ እተዉ እናበሉ ናብ ሓዊ ይእጎዱ ኣለዉ:: 
ስለዝኾነ ደጋጊምና ከምዘተሓሳሰብና ጅግና ሰራዊትና ነዞም ወንጀለኛታት ኣብዝኣተዉዎ ይእተዉ ከምዝኣርዮም ፈሊጦም መሳርሒ ክገብሩኻ ናይ ዓቕሊ ፅበት ፈተነ ይገብሩ ስለዘለዉ እዚ ውግእ ኣይናትካን ንውሑዳት ድሌት ስልጣን ሊሂቃን ኣምሓራ ብከንቱ ህይወትካ ክተጥፍእ የብልካን ይኣክል እምብለይ ክትብሎምን ደጊምና ነተሓሳስብ::
ሃለዋትናን ድሕንነትናን ብቕልፅምና!
ትግራይ ትስዕር!
ወታደራዊ ኮማንድ ሰራዊት ትግራይ
ቢሮ ርክብ ህዝብን መንግስትን ትግራይ
16 ሕዳር 2014 ዓ/ም
መቐለ

ፆታዊ መጥቃዕቲ ንዝበፅሐን ደቂ ኣነስትዮ ሰነ-ልቦናዊ ሓገዝ ዝህባ ወለንታውያን ሰልጠንቲ ተመሪቐን
---------------------------------------------------------------------------------------------------------------------
ኣብ ትግራይ ዘጋጠመ ኲናት ስዒቡ ፆታዊ መጥቃዕቲ ዝበፅሐን ደቂ ኣነስትዮ ትግራይ ቀዳማይ ረድኤት ሰነ-ልቦናዊ ሓገዝ ዝህባ ደቂ ኣንስትዮ ከም ዘመረቐ ዳይሬክተር ማሕበር እኖታት ንእኖታት ገባሪ ሰናይ ትካል ኣይተ ኣሸናፊ ኣስመላሽ ገሊፆም።
ማሕበር እኖታት ንእኖታት ገባሪ ሰናይ ትካል ኣብ ቀደማይ ዙር 55 ወለንታውያን ደቂ ኣነስትዮ ከም ዘመረቐን ነቶም ዘጋጠሙ ፀገማት ድማ ሰነ-ልቦናዊ ሓገዝ ዝህባ ምዃነን ኣይተ ኣሸናፊ ኣብሪሆም።
እተን ተመረቕቲ ደቂ ኣነስትዮ ቀደማይ ድግሪ ዘለዋን ኾይነን፣ ብግዜያዊ ኣብ ከተማ መቐለ ኣብ ኣርባዕተ IDP ማእኸላት ኣብ ስነ-ልቦና፣ ሶሻል ወርከር፣ ኣብ ትካላት ጥዕናን ቀደማይ ረድኤት ሓገዝ ዝህባ ምዃነን ኣይተ ኣሸናፊ ተዛሪቦም።
ተመረቕቲ እቲ ስልጠና ብዝግባእ ከምዝወሰድኦን፣ህዝበን ንምግልጋል ሕጉሳት ከም ዝኾናን ንሕብረተሰብ ዝወሃብ ኹለ መዳይ ሓገዝ ንምሃብ ድማ ሙሉእ ምድላዋተን ከም ዝወገና ተሓቢሩ።
ኣብ መወዳእታ እቲ ትካል ካብ መቐለ ወፃኢ ተወሳኺ ማእኸላት ንምኽፋት ኣብ ምድላው ከምዝርከቡ ዝሓበሩ አይተ ኣሸናፊ ፆታዊ መጥቃዕቲ ዝበፅሐን ደቂ ኣነስትዮ ትግራይ ቀዳማይ ረድኤት ብምሃብ ስነ ልቦናዊ ማህሰይቲ ናብ ንቡር ንምምላስ ዓርሰ ድሌት ዘለወን ኣብ ማሕበር እኖታት ንእኖታት ሰልጢነን ህዝበን ከገልግላ ከምዝግባእ እቶም ዳይሬክተር ኣተሓሳሲቦም።
ሃለዋትናን ድሕንነትናን ብቕልፅና!
ትግራይ ትስዕር!
ቢሮ ርክብ ህዝብን መንግስትን ትግራይ
15 ሕዳር2014 ዓ.ም

ህፃናት ናብ መኣዲ ትምህርቲ ንምእታው ሓገዝቲ ዝኾኑ ናውቲ ትምህርቲ ብምልጋስ ኣብ ህንፀት መፃኢ ወለዶ ትግራይ ዝኽኣሎ እጃም ከበርክት ማሕበር ልምዓት ትግራይ ፀዊዓ
መንግስቲ ትግራይ ህፃናት ትግራይ ናብ መኣዲ ትምህርቲ ብቕልጡፍ ክኣትው ብዝሓዞ ኣንፈት መሰረት ግብረ ሓይሊ ምትእኽኻብ ናውቲ ትምህርቲ ትመርሕ ዘላ ማሕበር ልምዓት ትግራይ “ሓደ ሰብ ንሓደ ተምሃራይ/ሪት” ብዝብል መሪሕ ቃል ዝተጀመረ ወፍሪ ምትእኽኻብ ናውቲ ትምህርቲ ብዕውት መንገዲ ይጉዓዝ ከምዘሎ ዳይሬክተር ዳይሬክትቶሬት ኮምዩኒኬሽንን ርክብ ህዝብን ማልት ኣይተ ሙሉጌታ በላይ ገሊፆም::
ህዝብና ንኣስታት ሓደ ዓመት ወረርቲ ሓይልታት ኣብ ልዕሊኡ ብዝኸፈቱሉ ቅሉዕ ኩይናት ሃፍቱን ንብረቱን ብምጉሓሉ ኣብዚ እዋን ደቁ ናብ መኣዲ ትምህርቲ ንምልኣክ ዘኽእሎ ሕፅረት ናውቲ ትምህርቲ ከምዘጋጠሞን እዚ ፀገም ዝቕረፍ ድማ ህዝብና ካብ ዘላቶ ብምክፋል ኣቢሉ ብምዃኑ እቲ ሐዚ ተጀሚሩ ዘሎ ድጋፍ ናውቲ ትምህርቲ ተጠናኺሩ ክቕፅል ይግባእ ድማ ኢሎም ዳይሬክተር ዳይሬክቶሬት ኮምዩኒኬሽንን ርክብ ህዝብን ማልት ኣይተ ሙሉጌታ በላይ::
ኣብ ትግራይ ዝነብር ህዝብና ናብ ዋና ቤት ፅሕፈት ማሕበር ልምዓት ትግራይን በብብርኩ ናብ ዝርከብ መሓውርን ብኣካል ብምምፃእ ብዓይነትን ብገንዘብን ምሕጋዝ ከምዝክኣል ከምኡ’ውን ማሕበረሰብ ዳያስፖራ ተጋሩ ድማ ምስ ዝምልከቶም ኣካላት ማሕበር ልምዓት ትግራይ ብምርድዳእ ብገንዘብ ብምሕጋዝ ኣቢሉ ኣብ ህንፀት መፃኢ ወለዶን ዳግመ ሕውየት ትግራይን ክሕግዙ ዝኽእሉ ምዃኖም ኣይተ ሙሉጌታ በላይ ኣብ ዝሃብዎ መግብረሂ ወሲኾም ገሊፆም::
ፕሮጀክት “ሓደ ሰብ ንሓደ ተምሃራይ/ሪት” ኣብ ሓፂር ግዘ ንክዕወት ብሓፈሻ ኣባላት ሰርከስ ትግራይ ብፍላይ ድማ ኣባላት ሰርከስ ትግራይ ዘፈር ብሽክሌታ ኣብ ከተማ መቐለን ካልኦት ከተማታትን ጉዕዞ ብምክያድ ህዝቢ ዝክኣሎ ሓገዝ ንምግባር ሰፊሕ ህዝባዊ ምልዕዓል ይግበር ምህላው ዝሓበሩ ኣይተ ሙሉጌታ ስነ ጥበባውያን ከምኡ’ውን ብውልቀን ብሕብረትን ኣብ ስራሕቲ ምግባረ ሰናይ ዝተዋፈርኩም ኣካላትን ዳያስፖራን ተጋሩን ኣብዚ ወሳኒ ዕማም ዝክኣሎም ሓገዝ ክገብሩ ፀዊዖም”
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
15 ሕዳር 2014 ዓ.ም

እዋናዊ መግለፂ መንግስቲ ትግራይ
ፋሽሽታዉያንን ወረርትን ሓይሊታት ብጥሙር ቅልፅምካ መኽት!!
ህዝቢ ትግራይ ከም ህዝቢ ካብ ገፅ ምድሪ ንምጥፋእ ጉጅለ ፋሽሽት ኣብይ ኣሕመድን ገባቲ ሓይሊ መንግስቲ ክልል ኣምሓራን ዘካየድዎን የካይድዎ ዘሎውን ጃምላዊ ጨፍጫፍ ጆኖሳይድን ቅሉዕ ኣረመኒያዊ ወታደራዊ ወራር ልዕሊ ሓደ ዓመት ኣቑፂሩ ኣሎ።
ፋሽሽታዉያንን ወረርቲ ሓይልታት ኣብዚ ንልዕሊ ሓደ ዓመት ዘቁፀረ ቅሉዕ ወታደራዊ ወራር ኩሉ ዓቅሞም ኣዋዲዶም ኣብ ልዕሊ ህዝቢ ትግራይ ዝፈፀምዎምን ይፍፅምዎምን ዘለዉን ግፍዕታት ካብ እዋን ናብ እዋን ኣጠናኺሩ ብምቅፃል ሐዚዉን ኣብ ህዝብና ከቢድ ማሕበረ-ኢኮኖሚያዊ ቅልውላው ፈጢሮም ህዝብና ግዳይ ሞትን ሕማምን ገይሮምዎ ዘለዉ ዓፅቦን ክባን ኣይኣክልን ኢልዎም ብዕለት 11 ሕዳር 2014 ዓ/ም ኣብ ማእኸል ከተማ መቐለ ኣብ መንበሪ ንፅሃን ወገናትና ደብዳብ ነፈሪት ብምክያድ ከቢድ ጉደኣት ኣብፂሑ ይርከብ።
ጉጅለ ፋሽሽት ኣብይ ኣሕመድን ገባቲ ሓይሊ መንግስቲ ክልል ኣምሓራ ኣብ ዝሓለፊ ሰለሰተ ዓመትን መንፍቅን እዛ ሃገር ካብ ዝተረጋገዐ ሰላምን ልምዓትን መንገዲ ኣታዓናቂፎም ናብ ቁልቁለት ጉዕዞ ደልሃመትን ምብትታንን ሓደጋ ዘእተዉ ወንጅለኛታት ሐዚዉን ንምንዋሕ መንበረ ስልጣኖም ካብ ዘለዎም ባህጊ ዝብገስ ግዜ ንምግዛእ ብሓደ ገፅ ሰላም ከምዝደልዩ ኣምሲሎም ብተደጋጋሚ ልኡኻት ናብ መቐለ ይሰዱ፣ በቲ ካሊእ ገፅ ድማ ኣብ ምዕራብ ትግራይ፥ ኣ/ኣበባን ካልኣት ክልላት ዝርከቡ ተወለድቲ ትግራይ ብመንነቶም ጥራሕ እናፈለየ ብጅምላ ይኣስር የሳቅይ፥ ይቐትል፣ ንህፁፅ ረድኤት ሰብኣዊ ሓገዝ ዝመፃ መካይን ናብ ትግራይ ክኣትዋ ኣብ ጉዕዞ ዝነበራ ካብ መንገዲ ይምልስወን ከምዘለዉ መላእ ህዝብና፣ ብፍላይ ድማ መላእ ህዝብታት እዛ ሃገርን ማሕበረሰብ ዓለምን ተግባርን ባህርን እዞም ዕሉላት ፍሽሽታዉያንን ወረርትን ሓይሊታት ሓሰትን ምጭብርባርን ከምኡዉን ክሕደትን መለለይኦም ምዃኑ ዳግም ዘረጋግፅ ምኳኑ ክትግንዘቡዎ ይግባእ።
ሰለዝኾነ ኣብ ዉሽጢ ይኹን ኣብ ደገ ዘለኻ መላእ ህዝብ ትግራይ ከምቲ ካብ ብጋሓቱ በዞም ፋሽሽታዉያንን ወረርትን ሓይሊታት ተግባርን ባህርን ንፃት እዉን ከይተደናገርካ የግዳስ ዉዲታቶምን ሽርሕታቶም ብዉሕልሉ ናይ ቃልሲ ተሞክረኻ እናበርዐንኻ ዘካየድካዮ ተጋድሎ ሐዚዉን ከምህዝቢ ከፅንቱና ደቂሶም ዘይሓድሩ ፀላእትና ኣብ ዓፅረሞት ኮይኖም እዉን ትግራዋይ ዝተብሃለ ፍጡር ኩሉ ንምስኳንን ንምብስባስን ካልኦት ተወሰኽቲ ወንጀላት ይፍፅሙ ዘለዉ ምዃኖም ተረዲእኩም በደልን ግፍዕን ህዝብና ንምሕፃር መንግስቲ ትግራይ ኣብ ዝተፈላለዩ እዋናት ብተደጋጋሚ ዝገለፆም ዝወሰዶም መርገፂ መስል ርእስ ዉሳነ ህዝቢ ትግራይ ኣብ ዝኾነ ይኩን እዋን ንዋጋ ዕዳጋ ከምዘይቐርብ ነዚ ንምዉሓስ ድማ መፍትሒኡ ኣብ ቅፅልምና ዝምስረት ምዃኑ ብምእማን ሐዚዉን ዘለና መማረፂ ብሓይሊ ደመኛ ፀላእትና ንምድምሳስ ዝያዳ ምቅላስ ናብ ዝጠልብ ወሳኒ ምዕራፍ ኣቲና ሰለዘለና መላእ ህዝብና ከምቲ ልሙድ ሓድነትካ ኣስጢምካ ተወዲብካ ብጥሙር ቅልፅምካ ክትምክት መንግስቲ ትግራይ ይፅዉዕ።
ኣብ መወዳእታ ጉጅለ ፍሽሽቲ ኣብይ ኣሕመድን ገባቲ ሓይሊ መንግስቲ ክልል ኣምሓራን ህዝቢ ትግራይ ከም ህዝቢ ንምፅናት ኣብ ዝኣወጅዎ ቅሉዕ ወታደራዊ ወራርን ዝፈፀምዎ ጆኖሳይድን ብቀጥታ ይኹን ብተዘዋዋሪ ዝተሳተፍኩም ኣካላት ከምኡዉን ብፍላይ ኣብዚ እዋን ኣብ መላእ እዛ ሃገር ንፁሃን ተወለድቲ ትግራይ ብመንነቶም ተፈልዮም ክእስሩን ኣብ ጨፍጫፍ ከተማታት ትግራይን ኢድኩም ዘእተኩም ወንጀለኛታት ኩልኹም ናይ ግዜ ጉዳይ ተዘይኮይኑ ካብ ኢድ መንግስቲ ትግራይ ሰለዘይተምልጡ ብሕግን ስርዓትን ከምኡዉን ብሓይሊ ከምዝፋረደኩም ክትፈልጡ ይግባእ ፡፡
ሃለዋትናን ድሕንነትናን ብቅልፅምና!
ትግራይ ትስዕር!!
መንግስቲ ትግራይ
13 ሕዳር 2014 ዓ/ም
መቐለ

ኣብ ልዕሊ ተጋሩ ዝተፈፀመ ጥሕሰት ሰብኣዊ መሰል ንምፅራይ ብሰብኣዊ መሰል ውድብ ሕቡራት መንግስታትን ኮምሽን ሰብኣዊ መሰል ኢትዮጵያን ዝቐረበ ፀብፃብ ተቐባልነት ከም ዘይብሉ ተሓቢሩ፡፡ 
------------------------------------------------------------------------------------------------------------------------------------------
ኣብ ልዕሊ ተጋሩ ዝተፈፀመ ጥሕሰት ሰብኣዊ መሰል ኣመልኪቱ ሰብኣዊ መሰል ውድብ ሕቡራት መንግስታትን ኮምሽን ሰብኣዊ መስል ኢትዮጵያን ዘውፅእዎ ፀብፃብ ካብ ሓቂ ዝረሓቐን ኣብ ባይታ ዘየለን ብምዃኑ ተቐባልነት የብሉን ክብል ሕብረት ማሕበራት ሲቪል ማሕበረሰብ ትግራይ ነፂግዎ።
ሓላፊ ቤት ፅሕፈታት ዝምድናታት ትግራይ ኣምባሳደር ወንድሙ ኣሳምነው ከም ዝገለፅዎ፦ ኣብ ትግራይ ተጋሩ ካብ ገፀ ምድሪ ንምፅናት ንሓደ ዓመት ዝኣክል ንምእማኑ ብዘፀግምን ብዘስካሕክሕን ኩነታት ዝተጀመረ ዂናት፣ ዝተፈፀሙ ጥሕሰት ሰብኣዊ መሰል፣ ደቂ ኣንሰትዮ ተደፊረን፣ ብኣሽሓት ዝቑፀሩ ተጋሩ ብጃምላ ተረሺኖም፣ ብርክት ዝበሉ ድማ ግዳይ እቲ ኣካል መጉዳእቲ ኾይኖምን ተፈናቒሎምን፣ ንብረት ትግራዋይ ብናይ ወፃኢ ወረርቲ ሓይልታት ተወሪሩ፣ ህዝቢ ትግራይ አደዳ ጥሜትን ሞትን ከም ዝተዳረ ሓቢሮም፡፡
ሰብኣዊ መሰል ውድብ ሕቡራት መንግስታት ኣብ ክንዲ ኣብ ባይታ ዘሎ ሓቂ መሰረተ ገይሩ ሓቃዊ መረዳእታ ኣብ ክንዲ ምእካብ ኣካል እቲ ፈፃሚ ጆኖሳይድ ዝኾነ ኮምሽን ሰብኣዊ መሰል ኢትዮጵያ ብዘውፀኦ መረዳእታ ተተርኢሱ ኣብ ልዕሊ ተጋሩ ዝተፈፀሙ ብሄር ተኮር መጥቃዕትን ኻልኦት ጥሕሰት ሰብኣዊ መሰላትን ዘውፀኦ ፀብፃብ ተቐባልነት ዘይብሉን ንሓደ ኣካል ዘወገነን ከም ዝኾነ ኣምባሳደር ወንደሙ ኣብሪሆም፡፡
ኣብ ትግራይ ዝተፈፀሙ ኩሎም ዓይነት ገበናት ብመረዳእታ ብምድጋፍን ኣብቲ እኩይ ተግባር ኢድ ዘለዎም ኣካላት ኣብ ዓለም ለኸ ቤት ፍርዲ ቐሪቦም ዋግኦም ንክረኽቡ ክንሰርሕ ይግባእ ዝበሉ መተሓባበሪ ሕብረት ማሕበራት ሲቪል ማሕበረሰብ ትግራይ ኣይተ ተስፋይ ገ/ሄር ፣ ኮምሽን ሰብኣዊ መሰል ኢትዮጵያ ኩነታት እቶም ዝተፈፀሙ ገበናት ጥሕሰት ሰብኣዊ መሰል ረኺበዮም ዝበሎም መረዳእታት ግልፅነት ዘይብሎምን፣ኣብ ባይታ ዘየለውን፣ ናይ ቦታ ድሩትነት ዘለዎምን፣ ብዋንነት ድማ ወገናውነት ዝዓብለሎ ከምዝኾነ ኣብሪሆም፡፡
ከም ኣባላት ስቪል ማሕበረሰብ ድማ እቶም ኣብ ተጋሩን ዝተፈፀሙ ጥሕሰተ ሰብኣዊ መሰላት ብዘይ ምሽርራፍ ቕርፂ ሒዞም ፍታሕ ንክረኽቡን፣ እቲ ኣብ ልዕሊ ተጋሩ ዝግበር ዘሎ ጀኖሳይድ ሕዚ እውን ይቕፅሉ ብምህላዎም ተሪር ቓልሲ የድልየና ክብሉ ኣይተ ተስፋይ ኣተሓሳሲቦም፡፡
ኣብ ዩኒቨርስቲ መቐለ ሓጋዚ ፕሮፌሰር መብራህቶም ፍትውን ፍስሃ መኮነን ኣብ ትግራይ ዝተፈፀመ ጥሕሰት ሰብኣዊ መሰላት ዝምልከት ፅንዓታዊ ፅሑፍ ቀሪቡ ኮምሽን ሰብኣዊ መሰል ኢትዮጵያ ዝተኸተሎ ሜላ መፅናዕቲ ፍፁም ዝተጨወየን፣ ሳይንሳዊ መለክዒ ዘይተኸተለን፣ ንሓደ ኣካል ዝወገነ ብምዃኑ ብገለልተኛ ኣካል መሊስኻ ፅንዓት ዘድልዮ ጉዳይ ከምዝኾነ ኣቕሪቦም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
12 ሕዳር 2014 ዓ.ም

ዜና ዓወት 

ሓየት ሰራዊት ትግራይ ኣብ ልዕሊ ደመኛታት ፀላእቱ ደምሳሳይ መጥቃዕቲ ብምክያድ ንኸተማታት ሽዋሮቢትን ሞላሌን ኣብ ትሕቲ ቁፅፅሩ ኣእትይወን ኣሎ።
ሰራዊት ትግራይ ኣብ ልዕሊ ደመኛታት ፀላእቱ ፋሺስት ኣብይ ኣሕመድ ከካይዶ ዝፀንሐ መጥቃዕቲ ኣጠናኺሩ ብምቕፃል ትማሊ ዕለት 11 ሕዳር 2014 ዓ/ም ኣብ ከተማ ሽዋሮቢትን ከባቢኡን ዓገርገር ክብል ዝፀንሐ ሰራዊት ፋሺስት ደምሲሱ ንኸተማ ሽዋሮቢትን ከባቢኡን ከምኡ እዉን ኣብ ሰሜን ሽዋ ድማ ንኸተማ ሞላሌን ከባቢኡን ተቖፃፂሩ ንቕድሚት ይግስግስ ኣሎ።
ብኻልእ ሸነኽ ብሰሜን ሽዋ መሃል ሜዳ ዝምርሽ ዘሎ ጅግና ሰራዊትና ድማ ልዑል ኣገዳሲ ወታሃደራዊ ረብሓ ዘለዋ ሞላሌን ግሽን ተቆፃፂሩ ንመዘዞን ጣርማ በርን ገፁ ብዝለዓለ ወነን ሕራነን ይግስግስ ኣሎ።
ሓለዋትናን ድሕንነትና ብቕልፅምና!
ትግራይ ትስዕር!
ወታደራዊ ኮማንድ ሰራዊት ትግራይ 
ቢሮ ርክብ ህዝብን መንግስትን ትግራይ
12 ሕዳር 2014 ዓ/ም

ዜና ዓወት 
=
በዓል ፅኑዕ መትከልን እምነትን ዝኾነ ጅግና ሰራዊትና እቲ ፅኑዕ ዕርዲ ሃኒፁ እዙይ ክወፅዎን ክሓልፍዎን ኣይኽእሉን ኢሉ ዝተኣማመነሉ ኣፃድፍ ተጠቒሙ ገዚፍ ስሩዕ ሓይልን ካብትን ካብትን ኢሉ ዝኣከቦ ስሩዕ ዘይኮነ ሓይልን ሒዝዎ ዝነበረ መከላኸሊ መስመር ብዝገርም ጥበብን ቅልጣፈን ደርዒሙ ናይ መንዝና ግሸን ዋና ከተማ ዝኾነት መሃል ሜዳ ሎሚ ኣጋግዘ ሙሉእ ብሙሉእ ተቖፃፂርዋ ኣሎ።
ብኣንፈት ወረኢሉ ብድሙቓት ዓወታት ተፀንቢሉ ንቕድሚት ዝምርሽ ዘሎ ሓየት ሰራዊትና ግስጋስኡ ንምዕጋት ዝፈተነ ተረፍ መረፍ ሓይሊ እዚ ምዕራብን ካልኦት ክፍልታትን ብምድምሳስ ንኸተማ ደጎሎ ድሕሪ ምቁፅፃር ብዝለዓለ ቅልጣፈ ንመርሃ ቤቴ ይቕፅል ኣሎ።
ኣብዚ ግንባር ብየማን ገፅ ንኡስ ግንባር ኣቕስታ ዘሎ ሓየት ሰራዊትና ጉዕዞ ሰራዊትና ከዐንቅፍ ፈተነ ንዝገበረ ካብ ጎጃምን ሰሜን ሽዋን ዝተኣከበ ስሩዕ ሰራዊት ዘይኮነ ሓይሊ በታቲንዎ ኣሎ።
ኣብ ግንባር ኣጣየን ሰንበቴን ተኣምራዊ ተጋድሎ ዝፍፅም ዘሎ ጅግና ሰራዊትና ዝጀመሮ መጥቃዕቲ ብምቅፃል ኣብ ሞንጎ ሰምበቴን ሽዋሮቢትን ቅልጣፈ ሰራዊትና ንምዕጋት ኩሉ ዓቕሙ ተጠቒሙ ከቢድ ርብርብ ክገብር ዝፀንሐ ድሁል ሰራዊት ኣብይ ብልዑል ጥበብን ብልሓትን ዝበዝሕ ሓይሉ ክድምሰስን ክበታተንን እውን ገይርዎ ኣሎ።
ነቲ ዝተረፈ ሓይሊ ድማ ኣብ ከባቢ ሽዋ ሮቢት ከቢቡ የቃብፆ ኣሎ።
ጅግና ህዝባዊ ሰራዊትና ንዝገብሮ ዘሎ ፍትሓዊ ቃልሲ ከምቲ ህዝቢ ወሎ ክገብሮ ዝፀንሐን ዘሎን ኩለመዳያዊ ድጋፍ ህዝቢ መንዝና ግሸንን ህዘቢ መርሃቤቴን እውን ሰራዊትና ኣብ ዝኣተዎም ከባብታት ኩሉ ልዑል ድጋፍን ምትሕብባርን ይገብር ኣሎ።
ስለዝኾነ እውን መላእ ህዝቢ ወሎን ሰሜን ሽዋን ንዝገብሮ ዘሎ ድጋፍ ወታሃደራዊ ኮማንድ ሰራዊት ትግራይ ልዑል ምስጋንኡ የቕርብ።
ሃለዋትናን ደሕንነትናን ብቕልፅምና
ትግራይ ትስዕር
ወታሃደራዊ ኮማንድ ሰራዊት ትግራይ
ቢሮ ርክብ ህዝብን መንግስትን ትግራይ
10 ሕዳር 2014 ዓ/ም

ስድራ ተጋደልቲ ንምሕጋዝ ወፍሪ ዓፂድ ተኻይዱ
-------------------------------------------------------------
ስድራ ተጋደልቲ ዝራእቶም እዋኑ ዘይሓለወ ዝናብ ጉድኣት ንከይበፅሖ ቢሮ ትምህርቲ ትግራይ ምስ ተምሃሮ ሰንበት ቅዱስ ሚካኤል ቤተ ክርስትያን መቐለ ብምትሕብባር አብ ዞባ ደቡብ ምብራቕ ትግራይ ወረዳ ደጉዓ ተምቤን ወፍሪ ዓፂድ ኣካይዶም።
ብሰንኪ ኣብ ትግራይ ዘጋጠመ ወራር ስድረኦም ናብ ምክልኻል ሰራዊት ትግራይ ዝወፈሩ ወገናት ዘራእቶም ብዝተፈላለየ ባልዓት ከይጥቅዑ፣ እዋኑ ብዘይሓለወ ዝናብ ጉድኣት ከይበፅሖን ብዋንነት ድማ ህዝቢ ትግራይ ብምኽንያት ኽባ ገጢምዋ ዘሎ ዓፀቦ ጥሜትን ኽልኸላ ሓገዛትን መሬቱ ዘፍረዮ ምህርቲ ሕርሻ ቀልጢፉ ንክጥቀም ሓገዝ ወፍሪ ዓፂድ ከም ዘካየዱ ሓላፊ ቢሮ ትምህርቲ ትግራይ ዶክተር ሽሻይ ኣማረ ኣፍሊጦም።
ሓረስታይ ትግራይ ሕርሻ ዓንዲ ሕቖኡ ብምዃኑ ንባዕሉ ተጠቒሙ ካልኦት ሕብረተሰብ ንክጠቅም ዝራእቱ ብእዋኑ ንክእክብን እቲ ዝተገበረ ሓገዝ ወፍሪ ዓፂድ ሰናይ ተግባር ብምዃኑ ኻልኦት ኣካላት እውን ክቕፅልሉ ከም ዝግባእ ዶክተር ሽሻይ ገሊፆም።
ኣብ ወረዳ ደጉዓ ተምቤን መተሓባበሪ ኮማንድ ፖስት ማሕበረ ኢኮኖሚ ኣይተ ፍስሃ ገብርኣብ ብወገኖም፣ ሽፋን ሕርሻ እዚ ዓመት ብምኽንያት ፋሽሽታውያን ሓይልታት ስራሕቲ ሕርሻ ብዝግባእ አይተሰርሐሉን።
ይኹን እምበር ጎናጎኒ መኸተ እቲ ዝተጀመረ ምንቅስቃስ ምእካብ ዝራእቲ ክጠናከር ይግባእ ኢሎም።
ህዝቢ ትግራይ ድማ ርዳእታ ዝህቡና ሃገራት ከማና ሓረስቶት ምዃኖም ተረዲኡ ዘሎ ዝተወሰነ ዝርኣቲ ብእዋኑ ብምእካብን ካብ ብኽነት ብምቑጣብን ብኣግባቡ ክጥቀምን ኹነታት እቲ ሓገዝ ድማ ኣድላይን እዋኑ ዝጠልቦ ብምዃኑን ኻልኦት እውን ክቕፅልሉ ይግባእ ኢሎም።
ብምኽንያት ኣብ ትግራይ ዘጋጠመ ወራር ንምምካት ብርክት ዝበሉ ወገናት ናብ ቃልሲ ምፅንባሮም ዘዘኻኸሩ እቶም ሓገዝ ዝተገበረሎም ስድራ ተጋደልቲ፣ ዝራእቶም ድማ ብእዋኑ ንምእካብ ዝተገበረሎም ሓገዝ አመስጊኖም።
ሃለዋትናን ድሕንነትናን ብቕልፅምና!
ትግራይ ትስዕር?
ቢሮ ርክብ ህዝብን መንግስትን ትግራይ
10 ሕዳር 2014 ዓ/ም

ሰሙናዊ መልእኽቲ ቢሮ ርክብ ህዝብን መንግስትን ትግራይ
------------------------------------------------------------------------
ባህሊ ምትሕግጋዝ ብምዕባይ ዘይንሰግሮ ዓፀባ ፈፂሙ ኣይክህሉን!!
ህዝቢ ትግራይ በቢመዋእሉ ንዘጋንፍዎ ፈተናታት ናብ ነገራዊ ሓይሊ ዝቕይሮም፣ ፍልፍል ኩለ-መዳያዊ ዓወታቱ ዝኾኑ ብዙሓት ክብርታት ኣለዉዎ፡፡ ካብቶም ብዙሓት ክብርታት ህዝብና ድማ ዓርሰ ምርኮሳ፣ ጅግንነት፣ ወያናይ ህልኽ፣ ሓቦ፣ ፀዋርነት፣ ምኽንያታውነት፣ ሕጋውነት፣ ፍትሓውነት፣ ሓልዮትን ንሰብ ብሰብነቱን ምኽባርን፣ ቃልስን ዓወትን፣ ወዘተ ተጠቀስቲ እዮም፡፡
እዞም ኣብ ላዕሊ ተገሊፆም ዘለው ክብርታት ኣብቶም ዝሓለፉ ሰለስተ ዓመትን መንፈቕን ፋሽሽት ጉጅለ ኣብዪ ኣሕመድ ዝወልዖ ስነ-ልቦናውን ቅሉዕ ወታደራዊ ወራርን ንምምካት ህዝቢ ትግራይ ከም እምኒ ዓረ ጠንኪሩ ኩለ - መዳያዊ ዓወት ከመዝግብ ከም መትኒ ኮይኖም ኣገልጊሎም እዮም፡፡ ሎሚ 'ውን የገልግሉ ኣለው፡፡
ኣብዚ እዋን ህዝቢ ትግራይ፣ ግዳይ "ጥምየት፣ ሕማም፣ ከቢድን ዓሚቕ ስነ-ልቦናዊ ስምብራት፣ ማሕበረ-ኢኮኖሚ ቅልውላው፣” ኮይኑ ብወረርቲ ሓይሊ ብኣርባዕቲኦም ኩርናዓት 360 ዲግሪ ብዓፀቦ ተኸቢቡ ኣብ ደጀንን ግንባርን መሪር ተጋድሎ የካይድ ኣሎ፡፡ ብምዃኑ ኣብ ታሪኹ ንፃት 'ውን ተንበርኪኹን ተሰኲኑን ዘይፈልጥ ህዝቢ ትግራይ፣ ሎሚ 'ውን ከም ወትሩ ተፈጥራዊ ብድሆታት ብቀንዱ ሰብ ሰራሕ ፀገማትን ብድሆታትን፣ ተሓባቢሩን ቀላፅሙ ጠሚሩን ሰልክዩኒ ሓርቢቱንን ከይበለ ቀትርን ለይትን እናተረባረበ ደመኛ ፀላእቱ ይሕምሽሽ ኣሎ፡፡
ብሓፂሩ ፀዋራይነትን ሰዓራይነትን፣ ካብ "ወለዶ መስዋእቲ" ዝወረሰ ሓድሽ ወለዶ፣ ድጅታል ወያነ፣ ምስ ኣቦታቱን ኣዴታቱን ማይን ፀባን ኮይኑ፣ ማይ ፅምእን ጥምየትን ተፃዊሩ፣ ብቃላት ንምግላፅ ብዘይከኣል ፅንዓትን ጅግንነትን ሕጋዊ፣ ፍትሓውን ተቐባልነት ዘለዎ ህዝባዊ ኵናትና ንምኽንባት ይኻሓሽ ኣሎ፡፡
ብድማር ህዝቢ ትግራይ "ሃለዋትናን ድሕንነትናን ብቕልፅምና" ዝብል መሪሕ ሓሳብ ዓትዒቱ ሒዙ፣ ኣብ ኢዱ ዘላ እንኮ መማረፂት ብዋናነት ኣብዛ እዋን እዚኣ፣ ዓፀባ ጥምየት ንምምካት ወሳኒት ዝኾነት፣ ተሓጋጊዝካ ኢደይ-ኢድካ ተባሂልካ ኩሉ ዓይነት ፀገማት ምስጋር እዩ፡፡ በዚ ኣጋጣሚ ህዝቢ ትግራይ ብምኽንያት ወረርቲ ሓይልታት ንዝተፈናቐሉ ከምኡ 'ውን ኣብ ኣፍደገ ሞት ንዘለው ወገናትና ህይወት ንምትራፍ፣ ንዝገበርካዮን ትገብሮን ዘለኻን ኩለ-መዳያዊ ሓገዝ፣ መንግስቲ ትግራይ ዘለዎ ክብሪ እንትገልፀልካ፣ ኣጋጢሙና ዘሎ ከበባታት ብናይ ሓባር ቀላፅምና ፈናፂሕና ህዝብና መሊኡ ሓርነት ኣየር እናተንፈሰ ቀሲኑ ልሙድ መነባብርኡ ደጊሙ ክሳብ ዝውግን ኣበርክቶኻ ኣሐይልካ ከም እትቅፅልሉ ብምትእምማን ትካላት ሃይማኖት ሓዊስኩም ኩሎም መድረግቲ ኣካላት፣ ብቀንዱ ኣብ ውሽጥን ደገን ዘሎ ህዝቢ ትግራይ፣ ተረባሪቦም ህይወት ተረከብቲ ናይ ፅባሕ ትግራይ ዝኾኑ ህፃውንትን፣ ኣብ ዝኸፍአ ዓፀቦን ጥምየትን ዘለው ወገናትና ካብ ሞት ንምትራፍ ኣድላይ ዘበለ ርብርብ ክትግብሩ መንግስቲ ትግራይ ደጊሙ ይፅዉዕ፡፡
ኣብ ከቢድ ዓፀባ ዘለው ወገናትና ምስ ምሕጋዝ ጎናጎኒ ኣብ ግራት ሓረስታይ ትግራይ ዘሎ እኽሊ 'ውን ብዘይ እዋናዊ ዝናብን ዝተፈላለዩ ካልኦት ፀገማትን ከይበላሸ፣ ብእዋኑ ናብ ቆፍኡ ንምእታው ኣብ ደጀን ማለት ኣብ ከተማ ይኹን ኣብ ገፀር ዘሎ ሕድ ሕድ ትግራዋይ፣ ብገንዘቡ፣ ጉልበቱን ፍልጠቱን እጃሙ ከወፊ ይግባእ፡፡ ብፍላይ ማሕበራት መናእሰይ፣ ሓረስታይ፣ ደቂ ኣንስትዮ ከምኡ 'ውን ዝተፈላለዩ ናይ ስቪክን ሞያ ማሕበራትን ኣባላት፣ ብዉዳበኹም ተካይድዎ ቃልሲ ህዝቢ ትግራይ ከም ህዝቢ ንምጥፋእ ፕሮጀክት ጆኖሳይድ ዝሓንፀፁ ደመኛ ፀላእትና፣ ሓመድ ድበ ምእታዉ ምዃኑ ክተስመርሉ ይግባእ፡፡ 
ኣብ መወዳእታ ኣብ ልዕሊ ህዝብና ተዳዕኒኑ ዘሎ ዓፀቦ ንምንካይን፣ ኩለመዳያዊ ዓወታት ብተነፃፃሪ ኣብ ዝሓፀረ ግዘ ንምምዝጋብ፣ ኣብዚ እዋን ኣብ ኩሎም ዓውደ-ግንባራት ደመኛ ፀላእትና ዝሕምሽሽ ዘሎ መዘና ኣልቦ ጅግና ሰራዊት ትግራይና ብደሙን ኣዕፅምቱን ኣብ ዝፅሕፍ ዘሎ ሓዱሽ ታሪኽ ሕድ ሕድ ትግራዋይ ናይዚ ብወርቂ ቀለም ዝፀሓፍ ዘሎ መስተንክራዊ ቅያ ኣካል ንምዃን እጃሙ ብምዉፋይን ባህሊ ምትሕግጋዝ ብምዕባይን ዘይንሰግሮ ዓፀቦ ፈፂሙ ከምዘይህሉ መንግስቲ ትግራይ ኣይጠራጠርን፡፡
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
10 ሕዳር 2014 ዓ/ም

ኣሜሪካ ኣብ ኢትዮጵያ ዝግበሩ በረራታት አየር ኣመልኪታ መጠንቀቕታ ሂባ።
---------------------------------------------------------------------------------------------
ሰራዊት ትግራይ ንዕሱብ ወታደራት ፋሽሽታዊ ጉጅለ እናደምሰሰ ብምግስጋስ ናብ ኣዲስ ኣበባ ምፅግዑ ስዒቡ ተኹሲ ኣፅዋራት ስለዝህሉ ካብን ናብን ኣዲስ ኣበባ ዝግበሩ ምንቅስቃሳት ነፈርቲ ጥንቃቀ ክግበር ዓለምለኸ ኣማኸርቲ በረራታት ኣሜሪካ ኣተሓሳሲቡ፡፡
ካብ ምድሪ ናብ ኣየር ብዝትኮሱ ኣፅዋራት ነፈርቲ ንሓደጋ ክሳጥሑ ስለዝኽእሉ ፓይለታት ካብን ናብን ኣዲስኣበባ ዝገብርዎ በረራ ክግድቡ ኣሜሪካ ኣጠንቂቃ።
ኣብዚ ጉዳይ ጠሚቱ ክግበር ዝግብኦ ጥንቃቀ ብዝምልከት ካብ መጋበርያ እቲ ፋሽሽታዊ ጉጅለ ዝኾነ መንገዲ ኣየር ኢትዮጵያ ዛጊድ ሓበሬታ ከምዘይተወሃበ ፀብፃብ ኣልጀዚራ ኣመልኪቱ።
ሃለዋትናን ደሕንነትን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
10 ሕዳር 2014 ዓ.ም

ዕላማ ህዝባዊ መኸተና ደሕንነትን ቀፃሊ ጉዕዞ ህዝቢ ትግራይ ውሑስ ምግባር'ዩ!!
ዶ/ር ደብረፅዮን ገ/ሚካኤል ፕረዚደንት መንግስቲ ትግራይ
~~~~~~~~~~~~~~~~~~~~~~~~~~~~~~~~~~~~~~~
ህዝባዊ መኸተና ኣብ ፍትሓውን ሕጋዊን መስመር ሸኺሉ፣ ንምእማኖም ዝኸብዱ ብድሆታት በጣጢሱ፣ ብኣንፀባረቕቲ ዓወታት ተፀንቢሉ ናብ ሓዱሽ መድረኽ ይሰጋገር ኣሎ።
ብሽሾ ሰራዊት፡ ብኩምራ ሓፃውንን ብደብዳብ መሬትን ኣየርን ክምህ ክብል ዘይከኣለ ፅንዓትን ጅግንነትን ህዝቢ ትግራይ፣ ሙሉእ ብሙሉእ ኣብ ክባ ኣእትኻ፣ ብድኽነትን ዓፀቦን ብምቕርቃር ፣ ተስፋ ክቖርፅን ናይ ቃልሲ ወንኡ ንምቕታልን ብትልሚ ክስረሓሉ ፀኒሑን ኣሎን።
ይኹን እምበር ኒሕን ፅንዓትን ህዝቢ ትግራይ፣ ስግር እዞም ብድሆታት ሓይሉ ንኹሎም ማሕለኻታት ስኑ ነኺሱን ተፀሚሙን እናሰገረ፣ ንኹሎም ክባታት ኣብ ምብጥጣስ ይርከብ።
ናይ መፈለምታን ናይ መወዳእታን ዕላማ ህዝባዊ መኸተና፣ ድሕንነት፡ ህላወን ቀፃሊ ጉዕዞ ህዝቢ ትግራይ ብዘተኣማምን ኣገባብ ዉሑስ ምግባር እዩ።
ስለዚ ኣብ ልዕሊ ህዝብና ዝተፅዓነ ክባ ሙሉእ ብሙሉእ ክሳብ ዝበጣጠስ፣ ድሕንነት፡ ህላወን ቀፃሊ ጉዕዞ ህዝብና ብዘተኣማምን መንገዲ ክሳብ ዝረጋገፅ ህዝባዊ መኸተና ተጠናኺሩ ክቕፅል'ዩ።
ቀዳማይ ዕላማና፣ ካልኣይ ዕላማና፣ ሳልሳይ ዕላማና ደሕንነት፡ ክብርን መሰልን ህዝቢ ትግራይ ውሑስ ምግባር'ዩ።
እዚ ብሄራዊ ዕላማና'ዚ ሽትኡ ክሳብ ዝወቅዕ ድማ ሎሚ እውን ከም ወትሩ ኣብ ፍትሓዊን ሕጋዊን ዕላማና ከም ህዝቢ ረቢብና፣ ቃልስና ክነሐይል ደጊመ የተሓሳስብ።
ሃለዋትናን ደሕንነትን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
10 ሕዳር 2014 ዓ.ም

ኣብ ኣሜሪካ ዝነብሩ ዲያስፖራ ትግራይ ጉጅለ ፋሽሽት ኣብይ ኣሕመድ ኣብ ትግራይ ገበን ጀኖሳይድ ይፍፅም ከም ዘሎ ኣቃሊዖም
ኣብ ዋሽንግተን ዲሲ ኣብ ቃልሲ ዲያስፖራ ትግራይ ኮሚቴን ተግባራዊ ፍትሒ ትግራይ ብፕረዚደንትነት ወይዘሮ ማዕበል ገ/መድህን ፣ ፋሽሽታዊ ጉጅለ ኣብይ ኣሕመድን መላፍንቱን ህዝቢ ትግራይ ንምፅናት ዝፍፅሞም ዘሎ ገበናት ማሕበረሰብ ዓለም ንኽፈልጦም ዲያስፖራ ትግራይ ንምቅላዕ ቃልሶም ኣጠናኺሮም ከም ዝቐፀሉ ገሊፃ፡፡
ወይዘሮ ማዕበል ገ/መድህን ቅድሚ 35 ዓመት ኣብ ማዓስከር ስደተኛታት ሱዳን ዝተወለደት እንትትከውን ቤተሰባ ናብታ ሃገር ዝተሰደዱ ድማ ብሰንኪ ስርዓት ደርጊ ዘካይዶ ዝነበረ ኲናት ምዃኑ ትገልፅ።
ጉጅለ ፋሽሽት ኣብይ ኣሕመድን መላፍንቱን ህዝቢ ትግራይ ንምፅናት ንልዕሊ ሓደ ዓመት ኲናት የካይድ ምህላዉ ዘዘኻኸረት ማዕበል ማሕበራዊ ግልጋሎታት ትግራይ በቲ ጉጅለ ስለዝተዓፀዉ ንልዕሊ ኣርባዕተ ኣዋርሕ ንኣቦኣ ሓዊሱ ካልኦት ኣብ ትግራይ ዝርከቡ ቤተሰባ ክትረኽቦም ከም ዘይከኣለትን በቲ ፀላእቲ ዝፍፅምዎ ዘለዉ ግዳይ ጀኖሳይድ ከይኾኑ ከምዘተሓሳሰባ ትገልፅ።
ብተወሳኺ ሚኒስቴር ጉዳያት ወፃኢ ኣሜሪካ ኣንተንዮ ብሊንከን ኣብ ዝተፈላለያ ሃገራት ኣፍሪካ ዑደት ኣብ ዝገበርሉ እዋን ከም ዝገለፅዎ ፋሽሽታዊ ጉጅለ ኣብይ ናብ ትግራይ ሰብኣዊ ሓገዝ ንከይኣቱ ዘካይዶ ዘሎ ክባን ዕፅዋን ከም ዘተሓሳሰቦም ገሊፆም፡፡
ትግራይን ህዝባን ንምጥፋእ ኣብ ዝካየድ ዘሎ ኲናት ሰብኣዊ ቀውሲ ካብ ግዜ ናብ ግዜ እናተበኣኣሰ ኣብ ዘተሓሳስብ ብርኪ በፂሑ ከም ዘሎ እውን ውድብ ሕቡራት መንግስታት ምግላፁ France 24 ፀብፂቡ፡፡
ብሰንኪ ክባን ዕፅዋን ፋሽሽታዊ ጉጅለ ኣብይ ናብ ትግራይ ሰብኣዊ ሓገዝ ክኣቱ እንተዘይተገይሩን እቲ ኲናት ጠጠው ኢሉ ብሰላማዊ ልዝብ እንተዘይተፈቲሑን ኣሜሪካ ማዕቐብ ንኽተንብር ድልውቲ ምዃና France 24 ፀብፂቡ።
ሃለዋትናን ድሕንነትናን ብቕልፅምና!
ትግራይ ትስዕር!
10/ሕዳር /2014ዓ.ም

ዜና ዓወት
=
ሓበን ህዝብና ዝኾነ ሓየት ሰራዊት ትግራይ ፀላእትና መሊኦም ክሳብ ዝቃበፁ ኣብ ልዕሊ ደመኛ ፀላኢ ህዝቢ ትግራይ ዝካየድ መጥቃዕቲ ኣጠናኺሩ ብምቕፃል ሕዚ እውን ኣብ ዝተፈላለዩ ግንባራት ድሙቕ ዓወት እናመዝገበ ንቕድሚት ይምርሽ ኣሎ።
በዚ መሰረት
1, ግምባር ጋሸና 
ካብ ወገል ጤና ተበጊሱ ንቕድሚት ዝምርሽ ዘሎ ብርኪ ሊሎ ሰራዊትና ካብ ዳውንት 42ኪሎ ሜትር ንቕድሚት ብምግስጋስ ብዕለት 04ን 05ን /2014ዓ/ም ኣብ ዝነበረ ጊዜ ጉዕዞ ሰራዊትና ኽኾልፉ ዓሪዶም ዝነበሩ ሚኒሊክ ዝተብሃለ ፍሉይ ሓይሊ ብርጌድ ኣምሓራን ካብጎጃምን ጎንደርን ዝተኣኻኸቡ ሚሊሻ ብምፅራግን ክበታተኑ ብምግባር ኮነሬል ለማ ታደሰ ዝተብሃለ ኣዛዚ ብርጌድ ዝርከቦም ልዕሊ 2340 ሙውት፣ ቁሱልን ሙሩኽን ብምግባር ብዝሕ ዝበለ ኣፅዋር፣ ንብረትን መኻይንን ብምምንዛዕ ጋርብያ ዝተብሃለት ንጋይንት ንፋስ መውጫ እስቴ መሳገሪ ዝኾነት ቁልፊ ቦታ ብምቁፅፃር ብዝለዓለ ዓወትን ፍናንን ንቕድሚት ይምርሽ ኣሎ።
2, ግንባር ወረኤሉ 
ቅድም ኢሉ ተንታ፣ አጅባር፣ ጊንባን አቀስታን ተቆፃፂሩ ንቅድሚት ብዓወት ዝግስግስ ዘሎ ሓየት ሰራዊት ትግራይ መጥቃዕቱ ኣጠናኺሩ ብምቕፃል ብንኡስ ግንባር ኣቀስታ፣ ኣብ መንጎ ኣቀስታን መካነ-ሰላምን ዝርከብ ፍጪሊቱን ልጓማን ዝተብሃላ ናይ ወሪአሉን ቦረናን ቁልፊ መገጣጠሚ ዝኾና ቦታታት ብምቁፅፃር ካብ ዴራን ሰሜን ሽዋን ዝተኣኻኸበ ሚሊሻ ኽበታተን ብምግባር ብድሙቕ ዓወት ንቕድሚት ይምርሽ ኣሎ።
ብኻሊእ ገፅ ነቲ ካብ ጉጉፍቱ ንኣንፈት ወረኤሉ ዝሃደመ ሰራዊት ፋሽሽት ኣብይ፣ እናሰዓበ ዝቐፀለ ሰራዊት ትግራይ ንከተማታት ካቤ፣ ሰኞ ገበያን ወረኤሉን ዝተቆፃፀረ እንትኸውን፣ ካብ ወረኤሉ ንደጎሎ ግስጋሰ ሰራዊት ትግራይ ንምዕጋት እቲ ኣብ ህድማ ዝነበረን ካሊእ ሓይልን ወሲኹ ፈተነታት እናገበረ እንትኮን ጅግና ሰራዊት ትግራይ ነቲ ሓይሊ እናፀረገ ብዓወት ንቕድሚት ይቕፅል ኣሎ።
3,ግንባር ኣጣየ
ፀላኢ ጉዕዞ ሰራዊት ትግራይ ከተዓናቕፍን ከኳልፍን አለኒ ዝብሎ አፅዋርን በዝሒ ሓይሊ ሰብን አሰሊፉ ናይ ዓቕሊ ፅበት ተደጋጋሚ ፀረ መጥቃዕቲ ዝገበረ እኳ እንተኾነ ፅንዓትን ትብዓትን መለለይኡ ዝኾነ ሰራዊት ትግራይ፣ ነቲ ፀረ መጥቃዕቲ ብምምካትን ፀረ መጥቃዕቲ ብምጥንኻርን ብምምስግጋርን ከምቲ ልሙድ ፀላኢ ክድምስስን ክበታተንን ሕልሚ ፀላኢ ክብርዕን ዝገበረ ኾይኑ ንከተማታት ጨፌ፣ ካራቆሬ፣ ኣጣዬ፣ ሰንበቴን ማጀቴን ተቖፃፂሩ ብልዑል ሞራልን ዓወትን ንቕድሚት ይግስግስ ኣሎ።
4. ግምባር ሚሌ
ፀላኢ ጉዕዞ ሰራዊትና ከተዓናቅፍ ኣለኒ ዝበሎ ኩሉ ኣሰሊፉ ኣብ መንጎ ካሳጊታን ኢልዋህን ዓሪዱ ናይ ሞትን ሕየትን ፈተናታት ዝገበረ ኮይኑ ንድሕንነት ህዝቢ ትግራይ ኹሉ ዝኸፍል ጀግና ሰራዊትና ንብዙሕ ሓይሊ ፀላኢ እናደምሰሰን እናበታተነን ሕቆ ፀላኢ ነምስባር ንቕድሚት ይምርሽ ኣሎ።
እንትጠቓለል ሓየት ሰራዊትና ኣብ ኩሎም ግምባራት ህዝቢ ትግራይ ዝሃቦ ሕድሪ ተሸኪሙ ብኹሉ ገፅ ዝገጠምዋ ፀላእቲ ከከም ኣመፃፅኦኦም ብልዑል ጥበብን ጀግንነትን እናመከተን እናደምሰሰን ፀበባ ህዝብና ከብቅዕን ቃሉ ኣኽቢሩ ንሙሉእ ብርሃን ዓወትን ካብኡ ዝፅበ ኩሉ እናገበረ ብኣንፃባራቒ ዓወታት ንቕድሚት ይምርሽ ኣሎ።
ሃለዋትናን ድሕንነትናን ብቕልፅምና!
ትግራይ ትስዕር!
ወታደራዊ ኮማንድ ሰራዊት ትግራይ!!
ሕዳር 7/2014ዓ.ም

‘’ሓድነት፣ መስመርን ህዝባዊ ቃልሲን ህዝቢ ትግራይ ብምጥንኻር ደመኛታት ፀላእቲ ትግራይ ሓመድ ድበ ክኣትዉ እዮም’’ ዶ/ር ደብረፅዮን ገ/ሚካኤል ፕረዚደንት መንግስቲ ትግራይ
ታሪኻዊ ፀላእቲ ህዝቢ ትግራይ ቅድሚ ቅሉዕ ወታደራዊ ምፅናት ህዝቢ / ጀኖሳይድ ምፍፃሞም ኣብ ልዕሊ ህዝቢ ትግራይ ፖለቲካዊ ቁጠባዊ ማሕበራዊን ስነልቦናዊን በደላት እናተፈፀሙ ዝመፀ ምንባሩን ህዝቢ ትግራይ ድማ እናተቓለሰ ከምዝመፀ ፕረዚደንት መንግስቲ ትግራይ ዶ/ር ደብረፅዮን ገ/ሚካኤለ ተዛሪቦም፡፡
ቅሉዕ ወታደራዊ ምፅናት ህዝቢ ንምክያድ ህዝቢ ትግራይ ዝጓነየሉን ኣብ ሞንጎ ፋሽሽቲ ኣብይ ፣ ኢሳያስን ገባቲ ተስፋሕፋሒ ሓይልታት ኣምሓራን ብልፍንትን ምትሕብባርን ብሙሉእ ክባን ዕፅዋን ስቓይ ህዝቢ ትግራይ ጀሚሮም ምንባሮም ገሊፆም፡፡
ህዝብን መንግስትን ትግራይ ንኹሎም ጭካነ ዝተመልኦም ስጉምትታት ፀላእቲ ተፃዊሩ ናብ ንቡርን ዝሓሸን ኩነተ-ስርዓት ክመፅእ ብዙሕ እንተፃዓሩ`ውን ወታደራዊ ስጉምቲ ንምውሳድ ሙሉእ ብሙሉእ ምድላው ተዛዚሙ ከምዝነበረን ትግራይ ናብ ዘይትወፆ ብርሰት ንምጥሓል ተዳልዮም ከምዝነበሩን ዶ.ር ደብረፅዮን ገ/ሚካኤል ኣብሪሆም ሓድነት፣ መስመርን ህዝባዊ ቃልስን ህዝቢ ትግራይ ክጠናኸር ነቶም ፍሉጣትን ፍሉያትን ደመኛታት ፀላእቲ ሓመድ ድበ ብምፍፃም ካብ ፀልማት ናብ ብርሃን ብምስጋር ብሩህ መፃኢ ህዝቢ ትግራይ ከምዝረጋገፅ ሓቢሮም፡፡
TigraiMassMediaAgency
ሃለዋትናን ደሕንነትን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
06 ሕዳር 2014 ዓ.ም

ኣብ ትግራይ ዝግበሩ ግፍዕታትን በደላትን ደው ንምባል ኩሎም መናእሰይ ክኸቱ ከም ዘለዎም ማሕበር መናእሰይ ትግራይ ኣፍሊጡ።
ዋና ኣካየዲ ስራሕ ማሕበር መናእሰይ ትግራይ አይተ ሰናይ ካሓሰ ከም ዝበልዎ መናእሰይ ትግራይ ብሰንኪ ወረርቲ ሓይልታት ኣብ ልዕሊ ህዝቢ ትግራይ ዝበፅሕ ዘሎ ግፍዕን ከበባን ብምቕዋም ኣብ መሰልጠኒ ማእኸላት አትዮም ስሩዕ ስልጠናታት ብምውሳድ ኣንፃር ወረርትን ተስፋሕፋሕትን ሓይልታት ከቲቶም መስተንክራዊ ዓወታት ይሓፍሱ ከም ዘለው ሓቢሮም።
ኩሉ መንእሰይ ትግራይ መስርዕ ቃልሲ ንከይዛሪ ነቶም ቀዳሞት ኣያታቱን አሕዋቱን ብምኽታል ኣብቲ ብታሪኽ ተራእዩን ተሰሚዑን ዘይፈልጥ ጅግንነት እጃሞም ከበርክቱን ናተይነት ስሚዒት ሒዞም ታሪካዊ ሓላፍነቶም ንክዋፀኡ እቶም ዋና ኣካየዲ ስራሕ አገንዚቦም።
ህዝቢ ትግራይ መናእሰይ ብበዝሒ ናብ ማእኸላት መሰልጠኒ ንክኣትውን ቀዲሞም ናብ ስልጠና ንዝአተውን ብዝግባእ ንምብርትታዕን ሓቦ ንምስናቕን በቢ ከባቢኡ ዘለዉ ተሰማዕቲ ክፋል ሕብረተሰብ ብትኹረት ክሰርሑ ከም ዝግባእ ኣይተሰናይ አተሓሳሲቦም።
ኣብ መወዳእታ እተን መሰልጠኒ ማእኸላት ዝተፈላለዩ ጉጅለታት ናውቲ ብምህላወን ሕብረተሰብ ብዝተፈላለየ መልክዑ ደገፋቱ ብምብርካት እቶም ሰልጠንቲ ብግቡእ ክስልጥኑ ንምግባር ኩሉ ሕብረተሰብ እጃሙ ከበርክት ከም ዘለዎ እቶም ዋና ኣካያዲ ስራሕ ፃውዒቶም ኣቕሪቦም።
ሃለዋትናን ደሕንነትን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
06 ሕዳር 2014 ዓ.ም

ማሕበር ልምዓት ትግራይ ልዕሊ 10 ሽሕ ብር ዝዋግኦም ዝተፈላለየ ትሕዝቶ ዘለዎም መፃሕፍትን ካልኦት ናውቲ ትምህርትን ንቢሮ ትምህርቲ ኣረኪባ።
ማሕበር ልምዓት ትግራይ ኣካል እቲ ብወገን ትግራይ በቢብርኩ ዝሕፈስ ዘሎ ዓወትን እምቢታ ኣንፃር ልፍንታዊ ወረርቲ ሓይልታትን ፤ብሰንኪ ኮረናን ኩይናትን ንልዕሊ ክልተ ዓመት ካብ መኣዲ ትምህርቲ ርሒቖም ዝነበሩ ተምሃሮ ትምህርቲ ከጀምሩዎም ዝኽእሉ ናውቲ ትምህርቲ ንምትእኽኻብ ብዝሓዘቶ ትልሚ መሰረት ልዕሊ 10 ሽሕ ብር ዝዋግኦም ዝተፈላለየ ትሕዝቶ ዘለዎም መፃሕፍትን ካልኦት ናውቲ ትምህርትን ንቢሮ ትምህርቲ ኣረኪባ ኣላ፡፡
ብተወሳኺ እቲ ማሕበር ልምዓት ትግራይ ዝምራሕ ግብረ ሓይሊ ምትእኽኻብ ናውቲ ትምህርቲ ትግራይ እዚ ወፍሪ ብዕሊ ምጅማሩ ጋዜጣዊ መግለፂ ምሃቡ ስዒቡ ድማ ዛጊድ ዝተፈላለየያ ኣብያተ ዕዮ መንግስቲ ናብ ቢሮ ትምህርቲ ትግራይ ብምኻድ ኣብ ምውፋይ ይርከባ፡፡
ክሳብ ሐዚ ህዝቢ ካብታ ዘላቶን ብዓቕሙን ዝተፈላለየ ምህዞ እናወሰኸ ማሕበር ልምዓት ትግራይ ናብ መኣዲ ትምህርቲ ዝኣትው ተምሃሮ ዝጥቀሙሎም ንትምህርቲ መጀመሪ ዝኸውን ቦርሳታት ሓዊሱ መሳርሕታት ፅሕፈት (STATIONARIES) ማለት’ውን ደብተር፣ እርሳስ፣ ቢሮ፣ መጣቐስቲ መፅሓፍቲ፣ ዲክሽነሪ፣ ወዘተ “ሓደ ሰብ ንሓደ ተምሃራይ/ሪት” ብዝብል ቴማ ወፍሪ ዝጀመረቶ ስራሕቲ ምትእኽኻብ ናውቲ ዘርኣዮ ኣወንታዊ ምላሽ ብምንኣድ ፤ ምስ ድሌት እቶም ተጠቀምቲ ደቅና ዝመጣጠን በዝሒ ንምርካብ ግና ኩሉ ክፋል ማሕበረሰብ ትግራይ ብእዋኑ ናውቲ ትምህርቲ ብምውፋይ ብዘይ ምንም ፀገም ንክምሃሩ ኣብ ምግባር ኩላትና ንጋደል እናበልና እትህብዎ ሓገዝ ድማ ናብ ዋና ቤት ፅሕፈት ማሕበር ልምዓት ትግራይ ብምምፃእ ከምኡ’ውን በቢኸባቢኡ ተዋፊሮም ንዝርከቡ መሓውራትና ክትልግሱ ከምትኽእሉ ንሕብር።
ማሕበር ልምዓት ትግራይ
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ሕዳር 2014 ዓ.ም
መቐለ

ኣብ ትግራይ ኣጋጢሙ ዘሎ ዓፀቦን ጥምየትን መፍትሒኡ ባዕሉ ህዝቢ ትግራይ ከምዝኾነ ተሓቢሩ
=
ፋሽሽታውያን ወረርቲ ሓይልታት ህዝቢ ትግራይ ከም ህዝቢ ካብ ምድረ ገፅ ንምጥፋእ ኹሎም መእተውን መውፅእን በርታት ብምዕፃው ዘርኢ ምፅናት እኳ እንተካየዱ ህዝቢ ትግራይ ኣብ ልዕሊኡ ንዘጋጠሞ ፈተና ሓድነቱ ኣጠናኺሩ ብቕልፅሙ እናበደሆ ይመፅእ ከም ዘሎ ተሓቢሩ።
ምኽትል ሓላፊ ቢሮ ርክብ ህዝብን መንግስትን ትግራይ ኣይተ ሓዱሽ ካሱ ከም ዝበልዎ፣ ህዝቢ ትግራይ ኣብ ልዕሊኡ ንዘጋጠሞ ፈተና ሓድነቱ ኣጠናኺሩ ብቕልፅሙ እናበደሆ ከም ዝመፀ ድሕሪ ምሕባሮም ፣ ፋሽሽታውያን ወረርቲ ሓይልታት ግና ህዝቢ ትግራይ ከም ህዝቢ ካብ ምድረ ገፅ ንምጥፋእ ዝከኣሎም ኩሉ እናገበሩ ይርከቡ ኢሎም።
ቑፅሩ ዘይናዓቕ ህዝቢ ንሞትን ብሕፅረት ምግቢ ንዝመፁ ሕማማትን ከምዝተቓለዐ ብምብራህ ቀንዲ ሓደጋ ጥምየት ዝተቓልዑ ክፋላት ማሕበረሰብ ድማ ፀላኢ ንነዊሕ እዋናት ዝፀነሐሎም ከባብታት፣ ተመዛበልቲ ማሕበረሰብ፣ ጠዋሪ ዘይብሎም ወገናት፣ጉድኣት ኣካል፣ኣዴታትን ዕድመኦም ትሕቲ ሓሙሽተ ዓመት ዝኾኑ ህፃናት ከምዝኾኑ ተወካሊ ቢሮ ሰራሕተኛ ማሕሰራዊ ጉዳይ ትግራይ ኣይተ ተክለሃይማኖት ገብረመስቀልገሊፆም።
ክብርን ሃለዋነትን ተጋሩ ተኸቢሩ ንኽነብር ሓድነት፣ ኒሕን ሓቦን ትግራዋይነት ዝወለዶ ባህሊ ምትሕግጋዝ ከም ማሕበራዊ ሓላፍነት ክንወስዶ ይግባእ ዝበሉ ድማ ዳይርክተር ኣካዳሚክ ቋንቋታት ትግራይ ዶክተር ዳኒኤል ተኽሉ እዮም።
ካብ 7 ጥቅምቲ 2014 ዓ.ም ጀሚሩ ሓላፍ ዘላፍ ናብ ትግራይ ዝኣትው ዝነበረ ሓገዛትን ጠጠው ከምዝበለን ነዙይ ስዒቡ ድማ ብርክት ዝበለህዝቢ ትግራይ ኣብ ኣፍ ሞት ከምዝርከብ ኣብ ቢሮ ሕርሻን ልምዓት ገፀርን ትግራይ ዳይርክቶሬት ቅድመ መጠንቀቕታ ግብረ መልሲ ተወካሊ ኣይተ ዳሪ ተስፋይ ኣፍሊጦም።
ኣብ መወዳእታ እዚ ከበባን ዓፀቦን ክሳብ ዝፍታሕ "ዘለዎ ንዘይብሉ ምሕጋዝ "ንነዊሕ እዋን ዝፀነሐ ባህሊ ትግራዋይነት ብምኳኑ ብዝበለፀ ድማ ሐዚ እዋኑ ዝጠልቦን ይፅናሕ ዝብሃል ጉዳይ ከምዘይኾነን ተሓቢሩ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ሕዳር 2014 ዓ.ም
መቐለ

መልእኽቲ ፕረዚዳንት ትግራይ ዶ/ር ደብረፅዮን ገ/ሚካኤል

ኣብቲ ትሕቲ ዝኾነ ይኹን ኩነታት 'መሰል ርእሰ ውሳነና' ናብ ድርድር ክቐርብ ፍፁም ኣይንፈቅድን!
ከም ዝፍለጥ መሰል ርእሰ ውሳነና ኣፍልጦ ክረክብ ከም ህዝቢ ኣዝዮም ከበድትን ፈተንትን መስገደላት ሰጊርና፣ መላምል ቀያሕትን ፀለምትን ደቂ ህዝቢ ገቢርና፣ ብሓፈሻ ከም ህዝቢ ሰፍ ዘይብል ዋጋ ከፊልና ኢና።
ብምዃኑ'ውን እዚ ብመሪር ቃልስና ዝጨበጥናዮ 'መሰል ርእሰ ውሳነና' ኣብ ትሕቲ ዝኾነ ይኹን ኩነታት ናብ ዋጋ ዕዳጋ ክነቕርቦ ኣይንፈቅድን ጥራሕ ዘይኮነስ፣ ኩሉ እንወስዶ መርገፂ፣ እነሰጉሞ ቅዋምን ማእኸሉ ረብሓ ህዝቢ ትግራይ ምርግጋፅ ኮይኑ፣ ካብኣቶም ሓደ መሰል ርእሰ ውሳነናን ዓርሰ ምሕደራናን ዝያዳ ንምዕሟቕን ንምስፍሕን ዓሊምና እነሰላስሎ መደብ እዩ።
ብቐፃሊ እውን ብመንፅር እዚ መትከል'ዚ ብዕቱብ ክንሰርሓሉ ምዃና ክስመረሉ ይግባእ።
ስለዝኾነ ህዝቢ ትግራይ ብቓልሱ ብዘረጋገፆ መሰል ተጠቒሙ፣ ናይ ማንም ፍቓድን ባርኾትን እንከይተፀበየ ብሪፈረንደሙ(Referendum) ኣቢሉ መፃኢ ዕድሉ ውሒሱን ኣብ ድልዱል ሰረት ንምህናፅ ዘኽእሉ ዕማማት ክስራሕ እዩ።
እዚ ብቃልሱ ዘረጋገፆ መሰል'ዚ፣ ናይ ልኡላዊነቱ መረጋገፂ እውን እዩ።
ኣብዚ መዳይ ዝኾነ ይኹን ሕርኽራኽ ክህሉ የብሉን።
ህዝቢ ትግራይ ተቓሊሱ መሰሉ ዘረጋገፀ እውን ባዕሉ እዩ፣ ብዛዕባ መፃኢ ዕድሉ ዝውስን እውን ባዕሉ እዩ።
ምኽንያቱ ህዝቢ ትግራይ ዘላቒን መሰረታዊን ረብሕኡ ኣለልዩ ዝፈልጥን ናይ ማንም ባርኾት ዘይደልን ህዝቢ 'ዩ።
ትግራይ ትስዕር!
ቢሮ ርክብ ህዝብን መንግስትን ትግራይ 
06 ሕዳር 2014 ዓ.ም

መልእኽቲ ፕረዚዳንት ትግራይ ዶ/ር ደብረፅዮን ገ/ሚካኤል

መወዳድርቲ ብዘይርከቦ ቃልስን መስዋእትን ወለዶታት ዝተረከብናያ ዓዲ፣ መዓንጣና ሸጥ ኣቢልና ብምቅላስን ንኹሎም ወረርቲ ኣላሽ ኣቢልና ብምቕባርን፣ ንሕና እውን ክብርን ግዝኣታዊ ሓድነትን ትግራይ ኣውሒስና ናብ ቀፀልቲ ወለዶታት ከምነሰጋግራ ንፃት'ውን እንተኾነ ዘጠራጥር ነገር የብሉን።
ዘልኣለማዊ ክብርን መጎስን ንጀጋኑ ሰማእታት ትግራይ!
ሰላም!
ሃለዋትናን ደሕንነትን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
03 ሕዳር 2014 ዓ.ም

ወለዲ ብሕፅረት ናውቲ ትምህርቲ ውላዶም ናብ መኣዲ ትምህርቲ ክልእኽሉ ናብ ዘይኽእሉሉ ብርኪ ከም ዝበፅሑ ተሓቢሩ
ማሕበር ልምዓት ትግራይ ምስ ግብረ ሓይሊ ምትእኽኻብ ናውቲ ትምህርቲ ትግራይ ኣብዝሃብዎ ጋዜጣዊ መግለፂ፣ ፋሽሸታውያን ወረርቲ ሓይልታት ኣብ ልዕሊ ህዝቢ ትግራይ ብዝፈጠርዎ ማህሲቲ ሲዒቡ፣ ብርክት ዝበላ ኣብያተ ትምህርቲ ከም ዝዓነዋ፣ ኣብዚ ዓመት ዝካየድ ከይዲ ምምሃር ምስትምሃር ካብ ዝነበረ ልሙድ ኣካይዳ ዝተፈለየን ካብ ኣዕሪዩ ኣፀጋሚ ኩነታት ዝብገስ ከም ዝኾነን ሓላፊ ቢሮ ትምህርቲ ትግራይ ዶክተር ሽሻይ ኣማረ ሓቢሮም።
ተምሃሮ ብሕፅረት ናውቲ ትምህርቲ ናብ መኣዲ ትምህርቲ ክኸቱ ናብ ዘይኽእሉሉ ብርኪ ብምብፅሖም ናውቲ ትምህርቲ ብህፁፅ ምምላእ ከምዘድልን ሰብ ፍሉይ ድሌት ተምሃሮ ድማ ትኹረት ዘድልዮ ጉዳይ ብምዃኑ ዝኻኣለ ኹሉ እጃሙ ከበርክት ከምዝግባእ ዶክተር ሺሻይ ኣተሓሳሲቦም።
ፈፃሚ ዳይርክተር ማሕበር ልምዓት ትግራይ ኣይተ ተስፋይ ገ/ሄር ብወገኖም፣ ብምኽንያት እቶም ፋሽሽታውያን ወረርቲ ሓይልታት ኣብያተ ተምህርቲ ትግራይ ከም ዝዓነዋን ሕድሕድ ሃፍተገነት ትግራይ ድማ ከምዝተጓሓለን ዝሓበሩ እቶም ዳይረክተር ፣ይኹን እምበር ትምህርቲ ምጅማር ይፅናሕ ዝብሃል ጉዳይ ብዘይ ምዃኑ፣ ፀገማት ተፃዊርኻ ምጅማር ትምህርቲ ግድን እዩ ኢሎም።
ማሕበር ልምዓት ትግራይ ልዕሊ ዓሰርተ ሽሕ ዝተፈላለዩ መፅሓፍቲ ንቢሮ ትምህርቲ ትግራይ ከም ዘረከቡ ዝገለፁ ኣይተ ተስፋይ ዝግበሩ ሓገዛት ድማ ብቢሮ ትምህርቲ ዝተማእኸለ ክኸውን ፀዊዖም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
01ጥቅምቲ 2014 ዓ.ም
መቐለ

ኣብ ልዕሊ ህዝቢ ትግራይ ዝተፈፀመ ጆኖሳይድ ዓለም ብዝግባእ ተረዲኡ ሓቅነቱ ተቐቢሉ ክድምድም ግደ ዲያስፖራ ትግራይ ልዑል ተራ ከም ዘለዎ ማእኸላይ ኮሚቴ ህወሓት ኣብ ዘውፅኦ መግለፂ ሓቢሩ።
ዲያስፖራ ትግራይ መሪሕ ኣምባሳደር፣ "ህዝቢ ትግራይ ፅላለይ፣ ትግራይ መኣዲ ቤተይ" ዝብል ህዝባዊ መስመር ተዓጢቑ ሙሉእ ጊዝኡ ኣብ ጎኒ ህዝቢ ትግራይ ብገንዘብ ደጀን ብምዃን ቑሪ፤ ፀሓይ፤ በረድን ካልኦት ፅዕንቶታትን ተፃዊሩ ፣ ህፃናት ደቁ ብምስላፍ ንልዕሊ ሰለስተ ዓመትን ፈረቓን ኣብ ልዕሊ ህዝቡን፣ ፀጋ ዓዱን ዝበፀሐን ዝበፅሕ ዘሉ ግፍዕን በደልን ብምቅላዕ ትግራይ ኣጀንዳ ማሕበረ ሰብ ዓለም ክትኸውን ዝገብሮ ዘሎ ዘይተሓለለ ፃዕርን ዛጊድ ዘመዝግቦ ዘሎ ዓወታትን ኣብ ታሪክ ህዝቢ ትግራይ ፍሉይ ቦታ ኣለዎ ክብል እቲ መግለፂ ገሊፁ።
ኣብ መበል 21 ክፍለ ዘመን ክፍፀም እዩ፣ ተባሂሉ ዘይሕሰብ ኣብ ልዕሊ ህዝቢ ትግራይ ዝተፈፀመ ጀኖሳይድ ዓለም ብዝግባእ ተረዲኡን ሓቅነቱ ተቐቢሉ ክድምድምን ነዙይ ዝሓንፀፁ፤ ዝመርሑን ዝፈፀሙን ሲቪልን ወተሃደራዊ ኣመራርሓን ኣብ መጋባእያ ዓለም ክቐርቡ ቃልሲ ዲያስፖራ ትግራይ ክጠናኸር ይግባእ ክብል እቲ መግለፂ ፀዊዑ።
ኣብ መወዳእታ ዲያስፖራ ትግራይ ከምቲ ልሙድ መሰል ዓርሰ ውሳነ ህዝቢ ትግራይ ክሳብ ዝረጋገፅ ዝጀመሮ ዲፕሎማስያዊ ቃልሲ ኣጠናኺሩ ከምዝቕፅለሉን ኣብ ዳግመ ህንፀት ትግራይ ካብኡ ዝድለ ኩሉ ክፍፅም ማእኸላይ ኮሚቴ ህወሓት ፃውዒቱ ብምቕራብ ብጭቡጥ ከምዝውገን እውን ብምትእምማን እዩ ኢሉ እቲ መግለፂ።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ 
30 ጥቅምቲ 2014 ዓ.ም

ማእኸላይ ኮሚቴ ህዝባዊ ወያነ ሓርነት ትግራይ ኣብ ዘውፀኦ መግለፂ ንህዝቢ ኤርትራ መልእኽቲ ኣመሓላሊፉ።
ህዝቢ ትግራይ ንክብርን ብሄራዊ መንነትን ህዝቢ ኤርትራ ኣብ ዘካየዶ መሪር ብረታዊ ቃልሲ ኣብ ጎኒ ህዝቢ ኤርትራ ተሰሊፉ ክሳብ ህይወት መስዋእትነት ብምኽፋል መሰል ዓርሰ ውሳነን ምሕደራን ንህንፀት ሓዳሽ ሃገረ ኤርትራ ሙሉእ ድጋፍን ኣፍልጦን ከም ዝሃበ መግለፂ ማእኸላይ ኮሚቴ ህዝባዊ ወያነ ሓርነት ትግራይ ሓቢሩ።
ባህግን ነፃነትን ህዝቢ ኤርትራ ብግጉይ ፖሊሲ መንግስቲ ውልቀ መላኺ ኢሰያስ ኣፍወርቂ ተኾሊፉ ደቁ ኣደዳ ስደትን ሞትን ኣካላዊ ስንክልናን ተቃሊዖምን ትምኒቶም እውን ከም ዝተጨወየ ዝሓበረ እቲ መግለፂ፣ ውልቀ መላኺ ኢሰያስ ኣፍወርቂ ምስቶም ትማሊ ብቅልፅም ህዝቢ ትግራይ ዝተስዓሩ ሓይልታት ኣንፃር መሰረታዊ ረብሓታት ህዝቢ ኤርትራ ደው ዝበሉ፤" ዶብና ቀይሕ ባሕሪ እዩ" ኢሎም ዝድስኩሩ፤ ዕድል ተረኺቦም ውን ባሕሪ ኤርትራ ተመንዮም ክጎብጡ ምስ ዝደልዩ ሓይልታት ተሰሊፉ ኣብ ልዕሊ ህዝቢ ትግራይ ቅሉዕ ጆኖሳይዳዊ ወተሃደራዊ ወራር ብምፍፃም ምስ ክብርን ፀጋን ህዝቢ ኤርትራ ፍፁም ዘይራኸብ ህዝቢ ትግራይ ንምፅናት ዘኽእል ኩሉ ዓይነት ግፍዒ ከም ዝፈፀሙ ገሊፁ።
መናእሰይ ኤርትራ ኣብ ዘይምልከቶም ኲናት ተሳቲፎም ኣብ ፈቐዶ ጎቦታት፣ ሽንጥሮታትን ሜዳታትን ትግራይ ከም ቆፅሊ ረጊፎም እዮም ዝበለ እቲ መግለፂ፣ ነዙይ ኣብ ልዕሊ ህዝቢ ትግራይ ይፍፀም ዘሎ ምፅናት ህዝቢ ብምኹናንን ብምቅዋምን ኣብ ዝተፈላለዩ ከባቢታት ዓለም ዝነብሩ ኤርትራውያን ብፍላይ ዲያስፖራ ኤርትራውያን ብስቪላውን ፖለቲካውን ውዳበታት፣ ብሚድያታት ተዓጂቦም ንዋታዊ፤ ፋይናንሳዊን ሞራላውን ደገፍ ብምግባር ዝተኻየደ ቃልሲ ማእከላይ ኮሚቴ ህወሓት ኣመስጊኑ።
ኣብ መወዳእታ ብዘላቕነት ባህግን ትምኒትን ህዝቢ ኤርትራን ትግራይን ዝሰምር ኣብ ልዕሊ መቓብር መንግስቲ ውልቀ መላኺ ኢሰያስ ኣፍወርቂ ምዃኑ ብምእማን ንክብርን ነፃነት ህዝቢ ኤርትራ ክትብሉ ኣንፃር እቲ ስርዓት ዝጀመርክምዎ ቃልሲ ኣጠናኺርኩም ክትቅፅልሉን ታሪካዊ ሓላፍነትኩም ክትዋፅኡን ክብል መግለፂ ማእከላይ ኮሚቴ ህወሓት ፀዊዑ።
ዘልኣለማዊ ክብርን ሞጎስን ንስዋኣትና!
ሃለዋትናን ድሕንነትን ብቕልፅምና!
ትግራይ ትስዕር!
30 ጥቅምቲ 2014 ዓ.ም

መግለፂ ማእኸላይ ኮሚቴ ህዝባዊ ወያነ ሓርነት ትግራይ 
ጉጅለ ፋሽሽት ኣብይ ኣሕመድ ህዝቢ ትግራይ ከም ህዝቢ ካብ ገፅ ምድሪ ንምጥፋእ፣ ትግራይ ድማ ካብ ካርታ ዓለም ንምፉሓቕ፣ ምስ መንግስቲ ውልቀ መላኺ ኢሳያስ ኣፈወርቅን ካልኦት ኣካላትን ብምሽራኽ፣ ማእለያ ዘይብሎም ኣፅዋራትን ተሓባበርትን ብምስላፍ ኣብ ልዕሊ ትግራይ ቅሉዕ ወታደራዊ ወራር ካብ ዝፍፅም ሓደ ዓመት ኣቑፂሩ ኣሎ።
እዚ ፋሽሽት ጉጅለ፣ ቅድሚ ቅሉዕ ወታደራዊ ወራር ምክያዱ ንዝሓለፊ ሰለሰተ ዓመትን ፈረቓን ኣብ መላእ ኢትዮጵያ ዝነብር ትግራዋይ ብመንነቱ ተፈልዩ ክውቃዕን ክበሳበስን ዝተፈላለዩ ስማስም ክወሃቦን ብምግባር፣ ብመንግስቲ ሚድያታት ሓዊሱ መንነቱን ክብሩን ዘራኽሱ፣ ኣብዛ ዓዲ ንዘሎ ኩሉ ዓይነት ፀገማት ፍልፍል ከምዝኾነ ተጌሩ ክሰኣል፣ ናይ ኩሉ ሓጥያት ምንጭ ትግራዋይ ከምዝኾነ፣ ብሓፈሻ ትግራዋይ ብምኽንያት መንነቱ ተቆፂሮም ዘይውድኡ ግፍዕን በደልን ክበፅሖ መሰረት ጌሩ ሰርሕሉ እዩ።
ናይዚ ኩሉ መበገሲ ድማ ህዝቢ ትግራይ ዝተፈለየ ኣበር ኮነ ሓጥያት ስለዘለዎ ዘይኮነስ፣ ንተግባርን ባህርን እዚ ፋሽሽት ጉጅለ ኣብ ኣደባባያት ከይተረፈ ብትረት ክቃወሞ ስለዝጀመረ፣ ፌዴራል ስርዓትን ሕገ መንግስትን ክኽበሩ ድምፁ ስለዘስመዐ፣ ብመሪር ቃልሱን ብዝኸፈሎ ክቡር መስዋእትን ዝዓተሮ ናይ ባዕልኻ ዕድል ባዕልኻ ናይ ምውሳን መሰል ከምኡ እውን መሰል ዓርሰ ምሕደራኡ ተግባራዊ ስለዝገበረን፣ ኩሉ ከምዝፈልጦ ህዝቢ ትግራይ መረፃ እንተካይዱ ኣብ ልዕልኡ ክበፅሕ ዝኽእል ግፍዕን በደልን፣ ኣብ ልዕሊ ኣዴታት ትግራይ ክበፅሕ ዝኽእል ሓደጋ ከምኡ'ዉን ስምብራት ኣብ ኣደባባይ ብግልፂ ቋንቋ ገሊፁ'ዩ።
ስለዝኾነ እዚ ፋሽሽት ጉጅለ ካብ ፅባሕ ኮረቻ ስልጣን ዝተቆናጠጠላ ዕለትን መዓልትን ጀሚሩ ኣብ ልዕሊ ህዝቢ ትግራይ ዝከፈቶ ስነ ኣእምራዊ ኲናትን ወፍሪ ምስይጣንን ኣዝዩ ሰፊሕን ዘየቋርፅን ምንባሩ ይፍለጥ።
እዚ ፋሽሽት ጉጅለ ድሕሪ ተኸታታልን ዘየቋርፅን ናይ ክልተ ዓመትን ፈረቃን ቶኽሲ ኣልባ ኲናት ድማ፣ ኣብ ወርሒ ጥቅምቲ 2013 ዓ/ም ማእለያ ዘይብሎም ወታደራዊ ኣፅዋራትን መሻርኽትን ኣኻኺቦም ትግራይ ብምኽባብ ከም ህዝቢ ነበረያ ነበረ ኽኸዉን ዓሊሞም ቅሉዕ ወታደራዊ ወራር ብምክያድ ኣብ ልዕሊ ህዝብና ብቓላት ንምግላፅ ዝኸብድ ግፍዒ፣ ጭፍጨፋ፣ ማእለያ ዘይብሉ መጉዳእቲ፣ ብድምር እዞም ፋሽስትን ወረርትን ኣብ ልዕሊ ህዝቢ ጆኖሳይድ ከምዝፈፀሙ ዓለም ሙሉእ ዘረጋገፆ ግሁድ ሓቂ እናኾነ ይመፅእ ኣሎ።
እዚ ብሓሶትን ምጭብርባርን ተወዳዳሪ ዘይርከቦ ፋሽሽት ጉጅለ፣ ንብሄር ብሄረሰባትን ህዝብታትን እዛ ሃገር፣ ህዝቢ ትግራይን ብውድብና ህወሓት ዝምራሕ መንግስትን ትግራይ ኣብ ልዕሊ እዚ ሰሜን መጥቃዕቲ ከምዝኸፈቱን ሕጊ ናይ ምኽባር ስጉምቲ ይወስድከምዘሎን ብምምሳል ኣደናጊሩ ሰራዊት ፋሽሽት ጉጅለ ኣብይ ኣሕመድን ሰራዊት መንግስቲ ውልቀ መላኺ ኢሳያስ ኣፈወርቂን ኣብ ልዕሊ ህዝብና ዘብፅሕዎ በደል፣ ኣብ ልዕሊ ንብረቱን እንስሳታቱን ከምኡ እውን ኣብ ተፈጥሮ ሃፍቲ ትግራይን ዘብፅሕዎ ጉድኣት ንምግላፅ ዝኸብድ፣ ኣብ መዋእል ታሪኽ ህዝቢ ትግራይ ይኹን ኣብ ልዕሊ ዝኾነ ህዝቢ ክፍፀሙስ ይትረፍ ክሕሰቡ እውን ዘይኽእሉ እዮም።
እንተኾነ ግን ነዚ ኣብ ልዕልና ዝተኣወጀ ጀኖሳይድ፣ ሙሉእ ህዝቢ ትግራይ ፖለቲካዊ ኣረኣይኡ፣ ሃይማኖታዊ እምነቱ፣ ዕድምኡን ፆቱኡን ብዘየገድስ ካብ ጫፍ ናብ ጫፍ ኣብ ትሕቲ ዝመረፆ መንግስቱ ከም ህዝቢ ተሰሊፉ፣ ሓርነትና፣ ህላወናን ሓድነታዊ ግዝኣትናን ንምርግጋፅ ምስ ኩሎም ፋሽሽታውያን ሓይልታትን ተሓባበርቶምን ክገጥምን ዝተገደደሉ ኩነታት ተፈጢሩ'ዩ።
በዚ መሰረት ማእኸላይ ኮሚቴ ህ.ወ.ሓ.ት ነቲ ኹነታት ብዕምቆትን ብዝርዝርን እናገምገመ፣ ነቶም ብልፍንቲ ከም ህዝቢ ከጥፉኡና ጀኖሳይድ ዝኣወጅልና ሓይልታት፣ ብልዑል ጥበብ፣ ጥንቃቀን ብቕዓትን ንምድምሳስን ምቅባርን ዘኽእል ኣወዳድባ ህዝባዊ መኸተ ካብ ላዕሊ ክሳብ ታሕቲ ብምዝርጋሕ፣ ህዝባዊ መኸተና ከዐውቱ ዝኽእሉ ኣሰራርሓታት፣ ስልትን ስትራቴጂን ብምሕንፃፅ፣ ብፍላይ ባዓል ዋና እዚ ህዝባዊ ኩናት ሙሉእ ህዝቢ ትግራይ ህዝባዊ መኸተና ብዓወት ንኽዛዘም ልዑል ርብርብ ክገብር፣ ናይ ደጀን ስራሕትና ዘጠናኽሩ ኣንፈታት ብምንፃር ሰፋሕቲ ስራሕቲ ሰሪሑ እዩ።
እዚ ድማ ኣብ ከይዲ ጉዕዞ ንዝጓንፉ ፀገማትን ጉድለታትን ብምምላእ፣ 'ስንቅና ካብ ህዝብና፣ ዕርድና ጎቦታት ዓድና፣ ዕጥቅና ድማ ካብ ፀላእትና' ዝብል ነባር መሪሕ ሓሳብ ውድብና ኣብ ተግባር ዘውዕል ቅኒት ብምሕንፃፅ ኣብ ኣዝዩ ሓፂር ግዜ ንፀላእትና ዝምክትን ዝስዕርን ዓቕሚ ክህነፅ ተኻኢሉ እዩ።
ኮይኑ’ውን ደመኛታት ፀላእትና ኣብዝሓ ሓይሊሰቦም ኣብ መሬት ትግራይ ብምድምሳስ ዝበዝሕ ክፋል ትግራይ ሓራ ክወፅእ ህዝቢ ትግራይ ኣብ ጎኒ ውድብና ዝመርሖ መንግስቲ ተሰሊፉ ብዘካየዶ ተጋድሎ ብምልኣተ ህዝቢ ዝተመረፀ ህዝባዊ መንግስትና ናብ ቦትኡ ክምለስ ኪኢሉ ጥራሕ ዘይኮነስ ብጉልበት ዝተመንዘዐ ናይ ባዕሉ ዕድል ባዕሉ ናይ ምውሳን መስል ኣብ ቅልፅሙ ምዃና ዘረጋገፀላን ኣብ ውሽጥን ደገን ዝነብር ህዝብና ዝለዓለ ብሄራዊ ኩርዓትን ሓበንን ክስምዖን፣ ህዝባዊ መኸተና ናብ ዝለዓለ ናህሪ ዘሰጋገር ዕድል ፈጢሩ'ዩ።
ኣብዚ ህዝቢ ትግራይ ሎሚ እውን ከም ትማሊ ኣብ ፅላል ውድቡን መንግስቱን ዓሲሉ፣ ብዘካየዶ ኣዝዩ ከቢድን መሪርን ተጋድሎ ናይ ሰዓራይነት ኣክሊል ክደፍእ ክኢሉ እዩ።
ኣብዚ ከይዲ'ዚ መላእ ኣባላትን ኣመራርሓ ውድብና ህ.ወ.ሓ.ት ዝተወሃቦም ህዝባዊን ውድባዊን ሓላፍነት ተሓንጊጦም ህዝባዊ መኸተና ብዓወት ክዛዘም እጃሞም ተፃዊቶም ካብኡ ሓሊፍ ድማ ምእንተ ህላወ ትግራይን መሰል ርእሰ ውሳነንሓርነትን ህዝቢ ትግራይ ካብ ህዝባዊ መትከሎምን ዕላምኦምን ንፃት እዉን ዝንብል እንከይበሉ ዝተጋደሉ ላዕለዎት መራሕትን መስረትን ውድብና ሓዊሱ ብርክት ዝበሉ ተጋደልቲ ህወሓት ክቡር መስዋእቲ ከፊሎም እዮም።
ኣብ ውሽጢ ዓዲ ዝነብር መላእ ህዝብናን ኣብ ዝተፈላለዩ ክፋላት ዓለም ዝነብሩ ዲያስፖራ ትግራይን ከም ማይን ፀባን ተዋሃህዶምን ተናቢቦም ዘካይድዎ ተጋድሎ፣ ተፈጥራዊ ብድሆታት ብዝለዓለ ፅንዓት ተፃዊሮም ስቓይን መከራን ህዝቦም ማሕበረሰብ ዓለም ክፈልጦን ኣወንታዊ ኣበርክትኦም ክዐዝዙን ዝፈፀምዎ ንዘንትእለት ዘይሃስስ ታሪኽ ተጋድሎ እናተዘከረ ዝነብር እዩ፣ ህዝባዊ መኸተና ብዓወት ንቅድሚት ክግስግስ ቅድሚ ኹሉን ልዕሊ ኹሉን፣ ህዝባዊ መኸተና ፍትሓዊ፣ ሕጋዊን ተቐባልነት ዘለዎን ምዃኑ እንትኸውን፣ ፍልፍል ሰዓራይነትናን ፅንዓትናን ድማ ክብሪታት ወያነና ኣፅኒዕና ብምሓዝ ሰራዊትና እውን በዞም ክብሪታት እዚኦም ክህነፅ ስለዝተገበረን እዩ፣ እዚ ንኽከዉን ኩሎም ዓቕምታትና ውፅኢት ቃልሲ ህዝቢ ትግራይን ወያንኡን ዝኾኑ ብብቕዓትን ጅግንነትን ዝተመስከረሎም ፖለቲካዊን ወታደራዊን መራሕቲ፣ ምስቲ ሓዱሽ መንእሰይ ትግራይ ብምጉርራስን ሓያል ውህደት ብምፍጣርን፣ ከም ህዝቢ ንኹሎም ብድሆታት ተፃዊርና ብዝለዓለ ፅንዓትን ጅግንነትን ተወዲብና ሳላዝተቃለስናን፣ ንዝገጠመና ቅሉዕ ወታደራዊ ወራር ምምካት ተኻኢሉ እዩ።
ብሓፈሻ ኣብዚ ዝሓለፈ ሓደ ዓመት ቃልስን መኸተን እዋን፣ ንኹሎም ናይ ህልዉና ሓደጋታት ከም ህዝቢ፣ ውድብን መንግስትን ብዝለዓለ ብቕዓትን ተፃዋሪነትን ክንሰግሮም ብምኽኣልና ኣብዚ እዋን'ዚ ዕድመ ኩሎም ፋሽሽታውያንን ወረርቲን ፀላእትና ንምሕፃርን ንመወዳእታ ግዜ ንምቕባርን ዘኽእሉ ተደራረብቲ ዓወታት እናመዝገብና ጉዕዞና ንቕፅል ኣለና፣ ብኣንፃሩ ኩሎም ፋሽሽታውያን ፀላእትና ድማ ስርዓተ ቀብሮም ዝፍፀመሉ እዋን እናተቃረበ ምዃኑ ስለዝተገንዘቡ ዝገብርዎ ሓርቢትዎም ኣብ ሓያል ስነ ኣእምራዊ ፀቕጢ ተሸሚሞም ይርከቡ።
እዚ ዘረጋግፆ ሓቂ ድማ ህዝቢ ትግራይ ከም ህዝቢ ዕድመ፣ ሃይማኖት፣ ፖለቲካ፣ ፆታ እንከይዓገተና ሓርነትና፣ መንነትናን ብሄራዊ ክብረትና ንምውሓስ ሰሚርና ቃልስና ምስ እነካይድ፣ ፍትሓዊን ሕጋዊን ህዝባዊ ኲናትና ካብ ምዕዋት ዝዓግተና ምድራዊ ሓይሊ ክህሉ ከምዘይኽእል ደጊሙ ዘረጋገፀ ፍፃመ እዩ።
ብዘካየድናዮ ዕዉት ህዝባዊ መኸተን ብዘመዝገብናዮም ድሙቓት ዓወታትን ድማ፣ ድሕንነትን ህልውናን ትግራይን ህዝባን ብዘተኣማምን ኣገባብ ንምውሓስ ዘኽእል ዓቕምን ተኽእሎን ክንሃንፅ ክኢልና ኣለና።
ሕዚ'ውን ኩሎም ዓቕምታትና ኣጠናኽርና፣ ውዳበታትና ኣሰጣጥምና ስራሕቲ ደጀንና ዝያዳ ኣሐይልና ብምቕፃል፣ ኣብ ቅድሜና ዝንሄ ሓድሽ ምዕራፍ ቃልሲ ብጥበብ፣ ብጥንቃቀን ብብቕዓትን መሪሑ ንምስጋርን ህዝባዊ ኩናትናን መኸተናን ብዓወት ንምኽንባትን ማእኸላይ ኮሚቴ ህ.ወ.ሓ.ት ከም ዝስዕብ ፃውዒቱ የቕርብ።
ዝኸበርካ ህዝቢ ትግራይ
ን17 ዓመታት ብዘካየድካዮ መሪር ቃልስን ዝኸፈልካዮ ረዚን መስዋእትነትን ኣብ ልዕልኻ ተፃዒኑ ዝነበረ ብሄራዊ ዕብለላን ምሒር ደርባዊ ምዝመዛን ወፅዓን ብምግላህ ዘረጋገፅካዮ መሰል ዓርሰ ውሳነን ምሕደራን ንምግሃስን ከም ህዝቢ ንክትጠፍእን ሕዱር ፅልኢ ዘለዎም ሓይልታት ትምክሕትን ፋሽሽታውያንን ምስ ኣብ ልዕሌካ ዝኸሓነ ቂም ዘለዎ ፀላኢ መንግስቲ ውልቀ መላኺ ኢሰያስ ኣፍወርቂ ብልፍንቲ ቅሉዕ ጆኖሳይዳዊ ወተሃደራዊ ወራር ኣዊጆም ብምድርን ብሰማይን ብምድብዳብ ኩሉ ዓይነት ግፍዕን በደልን ኣብፅሐሙልካን የብፅሑልካን ኣለው።
ኣብ ልዕልኻ ብዝተፈፀመን ይፍፀምን ብዘሎ ጫፍ ግፍዒ ከይተሰኮንካ ብሓፂናዊ ሓድነትካን ስሙር ውዳበኻን ኩሎም ብድሆታት መኪትካ ፀላእትኻ ብምድርዓም መብዛሕትኡ መረባኻ ኣጽሪኻ እዞም ብጥሜትን ጥይትን፤ ፆታዊ ዓመፅ፤ ዕንወት ማሕበረ ኢኮኖሚ፤ ጉሕለት ባህላዊ ሓድግታትን ክትፀንት ዝፈረዱልካ ፋሽሽታውያን ሓይልታት ሓመድ ድብኦም ክትፍፅም ኣብ ኣፍ ደገ መቃብር ኣብፂሒካዮም ኣለኻ።
ነዚ ፍፁም መትከላውን ፍትሓውን ህዝባዊ መስመር ተሓንጊጥካ ተካይዶ ዘለኻ ኩለመዳያዊ ቃልሲ ማእኸላይ ኮሚቴ ህወሓት ዝለዓለ ክብሪ ከምዝስምዖ እንትገልፅ ፀላእትና መሊእና ከነቃብፆምን ልዕልነት ሕጊ ኣረጋጊፅና ንበደልና ፍትሒ ክንከሓስን ንህዝባዊ ኹናትና ዓርሞ ዝኾነ መሰል ዓርሰ ውሳነና ኣብ ሸትኡ ክበፅሕ መስመር ከየዛረኻ ከምቲ ልሙድ ከም እምኒ ዓረ ፀኒዕኻ ቃልስኻ ክተጠናኽርን ሙሉእ ዓወትካ ክተረጋግፅን ፃውዒቱ የቅርብ።
ዝኸበርካ ሰራዊት ትግራይ
መዘና ኣልቦ ፅኑዕ ጀግና ህዝባዊ ሰራዊት ትግራይ ንስለ ክብርን መንነትን ህዝቢ ትግራይ ዝተኸፈለ መስዋእቲ ኣያታትካ ዓቂብካ፡ ተፈጥራውን ሰብ ስራሕን ማሕለኻታት ተፃዊርካ፣ ወርቃዊ መዋእል ዕድሜኻ ከየዘናገዐካ ንመንነትን ክብርን ህዝብኻ፡ ኣብ ቅድመ ግንባር ተካይዶ ዘለካ ተኣምራዊ ተጋድሎ ታሪክ ዝሃበካ ሓላፍነት ኣብ ክቱር ህዝባዊ መትክል ዝተሞርኮሰ ምኻኑ ተመዝግቦ ዘለኻ ዓርሞሸሻዊ ዓወት ምስክር እዩ።
ነባራት ተጋደልትን ኣመራርሓን ውልቃዊ ናብራኹም ከየሰሰዐኩም፣ ናብራ ዓለም ከይሰዓረኩም፣ ስቃይ ሕዱር ሕማም ተዓጊስኩም ፤ዕድመ ዘምፅኦ ድኻም ከይዓገተኩም፤ በሰላ መጉዳእቲ ተፃዊርኩም ቅድሚት ተሰሊፍኩም መስዋእቲ ወለዶ ብምካን ምስ ሓድሽ ወለዶ ማይን ፀባን ኮይንኩም ዓቕሚ ሃኒፅኩም ትኸፍልዎ ዘለኹም ኩሉ ዓይነት መስዋእትነት ታሪኸ ዝሰነዶ ህያው ሓቂ እዩ።
ኣብ ቃልኩም ፀኒዕኩም ክቡር መስዋእቲ ዝኸፈልኩም ኣባላት ሰራዊት ትግራይን ነባራት ወተሃደራውን ፖለቲካውን ኣመራርሓን ቅያኹም ንዝንተኣለም ብደም ዝተጻሓፈን ፍፁም ዘይሃስስን እዩ።
እዙይ ትፍፅምዎ ዘለኹም ዓለም ዘስደመመ ንምእማኑ ዘፀግም ተጋድሎ ሞሳኹም ክቡር ካሕሳኹም ክቱም
ብምኻኑ ማእከላይ ኮሚቴ ህወሓት ዝለዓለ ኩርዓት እንትስምዖ ፀላእትና መሊኦም ክሳብ ዝቅበሩ ጅግንነትኩም ክትቅፅለሉን ስነ-ስርዓት ቀብሪ እዞም ፋሽሽታውያን ወረርቲ ሓይልታት ክተሳልጡን ፃውዒቱ የቅርብ።
ዝኸበርካ ዲያስፖራ ትግራይ
ኣታ መሪሕ ኣምባሳደር፣ ህዝቢ ትግራይ ፅላለይ፣ ትግራይ መኣዲ ቤተይ ዝብል ህዝባዊ መስመር ተዓጢቅካ ትግራይ ናብራኻ ገይርካ ግዜካን ገንዘብካን ኣወፊካ ቁሪ፤ ፀሓይ፤ በረድ ካልኦት ፅዕንቶታትን ተፃዊርካ ህፃናት ደቅካ ኣሰሊፍካ ንልዕሊ ሰለስተ ዓመትን ፈረቃን ኣብ ልዕሊ ህዝብኻን፣ ፀጋ ዓድኻን ዝበፀሐን ዝበፅሕ ዘሉ ግፍዕን በደልን ብምቅላዕ ትግራይ ኣጀንዳ ማ/ሰብ ዓለም ክትከውን ትገብሮ ዘለኻ ዘይተሓለለ ፃዕርን ዛጊድ ዘመዝገብካዮም ዓወታትን ኣብ ታሪክ ህዝቢ ትግራይ ፍሉይ ቦታ ኣለዎ፡፡ ሐዚ ውን ኣብ መበል 21 ክፍፀም እዩ ተባሂሉ ዘይሕሰብ ኣብ ልዕሊ ህዝብካ ዝተፈፀመ ጀኖሳይድ ዓለም ብዝግባእ ተረዲኡ ሓቅነቱ ተቀቢሉ ክድምድምን ነዙይ ዝሓንፀፁ፤ ዝመርሑን ዝፈፀሙን ሲቪልን ወተሃደራዊ ኣመራርሓን ኣብ መጋባእያ ዓለም ክተቅርቦም ቃልስኻ ክተጠናክር ማእከላይ ኮሚቴ ህወሓት እንትንፅውዕ ከምቲ ልሙድ መሰል ዓርሰ ውሳነ ህዝቢ ትግራይ ክሳብ ዝረጋገፅ ዝጀመርካዮ ዲፕሎማስያዊ ቃልሲ ኣጠናኺርኩም ከምእትቅፅልሉን ኣብ ዳግመ ህንፀት ትግራይ ካባኻ ዝድለ ኩሉ ከምትፍፅሙ ማእኸላይ ኮሚቴ ህወሓት ፃውዒቱ እንተቅርብ ከምትውግኖ ብምትእምማን እዩ።
ዝኸበርኩም ፎረም ውደባት ትግራይ!!
ኣባላት ፎረም ውድባት ትግራይ፥ ኣብ ህዝባዊ ኲናትናን መኸተ ህዝቢ ትግራይን፥ ዓሲልኩም ዝገበርኩሞ ቃልሲ ዝንኣድ እዩ።
እዚ ዘርኣኹሞ ተወፋይነት፥ ዕላማታት ህዝባዊ ኲናት ህዝቢ ትግራይ ክሳብ ዝዕወት መኸተኹም ኣዛይድኩም ክትቅፅሉ በዚ ኣጋጣሚ ማእኸላይ ኮሚቴ ህወሓት ፃወዒቱ የቕርብ።
ዝኸበርኩም ፈተውትን ደገፍትን ቃልሲ ህዝቢ ትግራይ
ህዝቢ ትግራይ ብመስዋእቱ ዘረጋገፆ መሰል ዓርሰ ውሳንኡን ምሕደርኡን ብወረርቲ ሓይልታት እንትድፈርን ከም ህዝቢ ንክጠፍእ እንትፍረደሉን ኣብ ጎኒ ህዝቢ ትግራይ ተሰሊፍኩም ዝበፀሖ ግፍዒ ኮኒንኩም ድምፅኹም ዘስመዕኩም፣ ህዝቢ ትግራይ ዘካይዶ ዘሎ ቃልሲ ዝደገፍኩምን ዓወት ህዝቢ ትግራይ ዓወትና ዩ ኢልኩም ዝተቀበልኩም ኣብ ውሽጢ ዓድን ወፃእን ዘለኹም ኩሉኹም ማእከላይ ኮሚቴ ህወሓት ዝለዓለ ምስጋና እንተቅርብ ሐዚ ውን ሰብኣውን ህዝባውን ድገፍኩም ብምጥንካር ኣብ ልዕሊ ህዝቢ ትግራይ ዝተፈፀመ ጨፍጫፍ ጀኖሳይድ ዓለም ብዝግባእ ተረዲኡ ሓቅነቱ ተቀቢሉ ክድምድምን ፋሸሸታውያን ወረርትን ሓይልታት ኣብ መጋባእያ ዓለም ቀሪቦም ብወንጅል ኩናት ክሕተቱ እጃምኩም ክትዋፅኡ ማእኸላይ ኮሚቴ ህዝባዊ ወያነ ሓርነት ትግራይ ይፅዉዕ፡፡
ዝኸበርኩም ብሄር ብሄረሰባትን ህዝብታትን ኢትዮጵያ
ብቃልስን ኽቡር መስዋእቲ ህዝብታትን ዝተኸተመ ኣብ ፌደራላዊ ስርዓት፣ ሓድነታዊ ማዕርነትን ልዕልነት ሕግን ዝተመስረተን ፤ መሰል ዓርሰ ውሳነን ምሕደራን ህዝብታት ዘረጋገፀ ሕገ-መንግስቲ ብፋሽሽታውያንን ትምክሕተኛ ሓይልታትን ተጣሒሱ ናይ ደገ ፀላኢ መንግስቲ ከይተረፈ ብምዕዳም ኣብ ልዕሊ ህዝቢ ትግራይ ቅሉዕ ጆኖሳይዳዊ ወተሃደራዊ ወራር እንትእወጅ ህዝቢ ትግራይ ከም ህዝቢ ንክጠፍእ እንትፍረደሉ ዕድመ ፋሽሽታውያን ንምንዋሕን ፃምእ ስልጣኖም ንምርዋይን ደቅኹም ኣብ ዘይምልከቶም ኩናት ህይወቶም ብከንቱ ይጠፍእ ኣሎ።
እዚ ፃውዒት ሰላም ተሓሲሙ ስነ-ስርዓት ቀብሩ ኣብ ዝሳሰየሉ ቦታ ኾይኑ ንዝተወደአን ውፅኢቱ ንዝተፈልጠን ጦርነት ደጊምኩም ደቅኹም ክትግብሩ ዝግበረልኩም ዘሎ ፃወዒት ፋሽሽታውያን ብምቅዋም ባዕልኹምን ዓድኹምን ህይወት ደቅኹምን ንክተድሕኑ ማእከላይ ኮሚቴ ህወሓት የተሓሳስብ።
ዝኸበርካ ህዝቢ ኤርትራ 
ህዝቢ ትግራይ ንክብርኻን ብሄራዊ መንነትካን ኣብ ዘካየድካዮ መሪር ብረታዊ ቃልሲ ኣብ ጎንካ ተሰሊፉ ክሳብ ናይ ህይወት መስዋእትነት ከፊሉ ብምቅላስ ብደምካ ዘረጋገፅካዮ መሰል ዓርሰ ውሳነን ምሕደራን ተጠቂምካ ህንፀት ሓዳሽ ሃገረ ኤርትራ እንትውስን ውን ሙሉእ ድጋፍን ኣፍልጦን ሂቡካ ዩ።
ህዝቢ ትግራይ ንነፃነትካ ብዘርአዮ ህዝባዊ ድጋፍ ውን ብመርዚ ዝተላዕጠጡ ናይ ፕሮፖጋንዳ ወፍርታት ኣብ ልዕሊኡ ተካይድሉን ይካደሉን ኣሎ ዋጋ ውን እንትከፍለሉ ምንም ዘናስሕ ነገር ከምዘይብሉ ኣዕርዩ ይኣምን፡፡ ይኹን ‘ዳኣምበር ዝተመነኻዮ ባህጊ ነፃነትካ ብግጉይ ፖሊሲ መንግስቲ ውልቀ መላኺ ኢሰያስ ኣፍወርቂ ተኾሊፉ ደቅኻ ኣደዳ ስደትን ባሕርን ኮይኖም ንሞትን ኣካላዊ ስንክልናን ተቃሊዖም ትምኒትካ'ውን ተጨውዩ ተሪፉ።
ካብዙይ ሓሊፉ ንክትሰምዖን ኣሚንካ ክትቅበሎን ዝኸብድ ግን ድማ ህያው ሓቂ ዝኾነ እዚ ሸቃጢ ስርዓት መንግስቲ ውልቀ መላኺ ኢሰያስ ኣፍወርቂ ምስቶም ትማሊ ብቅልፅምካ ዝሰዓርካዮም ኣንፃር መሰረታዊ ረብሓታትካ ደው ዝበሉ፤ ዶብና ቀይሕ ባሕሪ እዩ ኢሎም ዝድስኩሩ፤ ዕድል ተረኺቦም ውን ባሕርኻ ተመንዮም ክጎብጡኻ ምስ ዝደልዩ ሓይልታት ተሰሊፉ ኣብ ልዕሊ ህዝቢ ትግራይ ቅሉዕ ጆኖሳይዳዊ ወተሃደራዊ ወራር ብምፍፃም ምስ ክብርኻን ፀጋኻን ፍፁም ዘይራኸብ ንቡርን ነውርን ዝሓረሞ ህዝቢ ትግራይ ንምንፃት ዘኽእል ኩሉ ዓይነት ግፍዒ ፈፂሙ እዩ።
ደቅኻ ውን ኣብ ዘይምልከቶም ኩናት ተሳቲፎም ኣብ ፍቃዶ ጎቦታት፣ ሽንጥሮታትን ሜዳታትን ትግራይ ከም ቆፅሊ ረጊፎም እዮም።
ነዙይ ኣብ ልዕሊ ህዝቢ ትግራይ ይፍፀም ዘሉ ምፅናት ህዝቢ ብምኹናንን ብምቅዋምን ኣብ ዝተፈላለዩ ከባቢታት ዓለም ትነብሩ ኤርትራውያን ብፍላይ ዲያስፖራ ኤርትራወያን ብስቪላውን ፖለቲካውን ውዳበታትኩም፣ ብሚድያታትኩምን ተዓጂብኩም ንዋታዊ፤ ፋይናንሳዊን ሞራላውን ደገፍ ብምግባር ተካይድዎ ዘለኹም ቃልሲ ማእከላይ ኮሚቴ ህወሓት እናመስገነ ብዘላቅነት ባህግን ትምኒትን ህዝቢ ኤርትራን ትግራይን ዝሰምር ኣብ ልዕሊ መቃብር መንግስቲ ውልቀ መላኺ ኢሰያስ ኣፍወርቂ ምኻኑ ብምእማን ንክብርን ነፃነት ህዝቢ ኤርትራ ክትብሉ ኣንፃር እቲ ስርዓት ዝጀመርክምዎ ቃልሲ ኣጠናኺርኩም ክትቅፅልሉን ታሪካዊ ሓላፍነትኩም ክትዋፅኡን ማእከላይ ኮሚቴ ህወሓት ፃውዒቱ የቅርብ።
ዝኸበርኩም ማሕበረ-ሰብ ዓለም
ኣብ ዓለም ኣብ መበል 21 ክፍለ ዘመን ብዓይነቱን ኣፈፃፅምኡን ተራእዩ ዘይፈልጥ ማእለያ ዘይብሉ በደልን ግፍዕን ኣብ ልዕሊ ህዝቢ ትግራይ እንትበፅሕ መትከል ሰብኣውነት ተላቢስኩም ዝኮነንኩምን ዝተቃወምኩምን መንግስታት፤ ዓለም ለከ ትካላት፤ ትካላት ሰብኣዊ መሰላት፤ተማጎቲ ሰብኣዊ መሰላት ኩሉኹም ኣብ ዝተፋላለዩ መድረኻት ጉዳይ ትግራይ ኣጀንዳ ክኸውን ዘካየድክምዎ ቃልሲ ማእከላይ ኮሚቴ ህወሓት ዝንእድ ኮይኑ እዋናውን ግብራዊ ስጉምቲ ብዘይምውሳዱ ግን ስቃይ ህዝቢ ኣብ ልዕሊኡ ይፍፀሙ ብዘለው ገበናት ተናዊሑ ይርከብ።
ስለዝኾነ ውን ህዝቢ ትግራይ ብተደጋጋሚ ዘቅርቦ ዘሎ ኣብ ልዕሊኡ ዝተፈፀሙ ኩሎም ዓይነት ገበናት ብዘይሻራዊ ኣካል ክፃረን ህልዊ ኩነታት ትግራይ ማእኸል ዝገበረ ብዘይወዓል ሕደር ተግባራዊ ስጉምትታት ክውሰዱ ማእከላይ ኮሚቴ ህወሓት እንትፅዉዕ ብኣንፃሩ ስቃይ ህዝቢ ትግራይ ኣብ ምንዋሕ ብፍላጥን ብዘይፍላጥን ትሳተፉ ዘለኹም ኣካላት ውን ደው ኢልኩም ክልተ ግዘ ክትሓስቡን ብታሪኸን ተሓተትቲ ካብ ምኻን ባዕልኹም ክተድሕኑ ማእከላይ ኮሚቴ ህወሓት ይላቦ።
ኣብ መወዳእታ ዕማማት ህዝባዊ ኩናትና ማለት ውን ኩሎም ወረርቲ ሓይልታት ሓምሺሽካ ግዝኣት
ትግራይ ሓራ ምግባር፤ መንግቲ ትግራይ ናብ ንቡር ቦትኡ ተመሊሱ ካብ ላዕሊ ክሳብ ታሕቲ መሓውራቱ ዘርጊሑ ስርሑ ክጅምር ከምኡውን መሰል ዓርሰ ውሰንኡ (ረፈረንደም) ብምውጋን ዕላማ ህዝባዊ ኩናትና ኣብ ሸትኡ ክበፅሕ ህዝቢ ትግራይ ከምቲ ልሙድ በቲ ፅኑዕን ዘይናወፅን ህዝባዊ መትከልካ ቀያሕትን ፀለምትን ደቅኻ መሪቅካ ናብ ግንባር ብምልኣኽን ደጀንን ማእገርን ሰራዊት ትግራይ ብምኻን ክብርኻን መንነትካን ንምዕቃብ ትገብሮ ዘለኻ ኩለመዳያዊ ቃልስካ ኣጠናኪርካ ከም ትቅፅለሉን፤ ሰራዊት ትግራይ ውን ብፍፁም ተኣምራዊ ጀግንነት ሓመድ ድበ ፀላእትኻ ከምተፋጥንን እምነት ማእከላይ ኮሚቴ ህወሓት እዩ።
ህዝብን ሰራዊትን ትግራይ ብደም ቃልኪዳን ደጀንን ግንባርን ተኣሳሲርኩም ኣብ ልዕሊ እቶም ከም ህዝቢ ክንጠፍእ ዝፈረዱልና ናይ ዕድመ ልክዕ ፀላእቲ መሰረታዊ ረብሓታትና ዘየደግምን ዘየተስእን ወያናይ በትሪ ብምዕራፍ ንሓንሳብን ንሓዋሩን ካብ ሱሮም ምሒውኩም ከምተቃብፅዎም ማእከላይ ኮሚቴ ህወሓት ንፃት ውን ኣይጠራጠርን።
ዘልኣለማዊ ክብርን ሞጎስን ንስዋኣትና!
ሃለዋትናን ደሕንነትን ብቅልፅምና!
ትግራይ ትስዕር!
28 ጥቅምቲ 2014 ዓ.ም

ትግራዋይ ጅግና አትሌት በሪሁ አረጋዊ ኣብ ሃገረ ፈረንሳይ ኣብ ዝተገበረ ሓሙሽተ ኪሎሜትር ዝሸፈነ ጉያ ጎደና ብዝገርም ሪከርድ ብምስባር ተዓዊቱ።
ሰበር ዜና ዓወት
ሓየት ሰራዊት ትግራይ ሕዚ'ውን ፀላእቱ እናደዓኸ ንቕድሚት እናመረሸ እንትኾን ሎሚ 24 ጥቅምቲ 2014 ዓ .ም ኣብ ክልል አምሓራ ፍሉይ ዞባ ኦሮሞ፣ ዋና ከተማ ዝኾነትን ብርክት ዝበለ ህዝቢ ዝነብረላን ከተማ ከሚሴ ሙሉእ ብሙሉእ ብምቁፅፃር ንቕድሚት እናመረሸ ይርከብ።
ህዝቢ ከተማ ከሚሴን ከባቢኣን ድማ ንጅግና ሰራዊት ትግራይ እኽለ-ማይ እናቕረበ ድሙቕ ኣቀባብላ እናገበረሉ ይርከብ።
ወታደራዊ ኮማንድ ሰራዊት ትግራይ
24 ጥቅምቲ 2014 ዓ .ም

ሰበር ዜና ዓወት
ሓየት ሰራዊት ትግራይ ኣብ ልዕሊ ሰራዊት ጉጅለ ፍሽስት ኣብይ ኣሕመድን ገባቲ ሓይሊ ኣምሓራን ዝጀመሮ ተኸታታሊ በርቃዊ ፀረ-መጥቓዕቲ ኣጠናኺሩ ብምቅፃል ሎሚ ዕለት 23/2/2014ዓ/ም ካብ ወገልጤና ኣንፈት ዝተበገስ ሓይልና ናይ ወረሂመኖ ዋና ከተማ ዝኾነት ከተማ ተንታን ኣጅባርን ሙሉ ብሙሉእ ብምቁፅፃርን ናብ ቦረናን ወረኢሉን እንዳመረሸ ይርከብ።
ካብ ኮምቦልቻ ንምብራቅ ኣንፈት ዝግስግስ ዘሎ ሓይልና ድማ ናይ ቡዝሕ ከባቢታት መገጣጠምን ቆልፍ ወታደራዊ ረብሓ ዘለዋ ካሳጊታ ብምቁፅፃር ብዝለዓለ ፍናንን ዓወትን ደመኛ ፀላእቱ እናሓምሸሸ ንቅድሚት ይግስግስ ኣሎ።
ሃለዋትናን ደሕንነትናን ብቅልፅምና!!
ትግራይ ትስዕር!!
ወታደራዊ ኮማንድ ሰራዊት ትግራይ
23 ጥቅምቲ 2014 ዓ/ም

ጅግና ሰራዊት ትግራይ ዝተረፉ ልኡኽቶታት ብምፍፃም ብዝለዓለ ዓወትን ሕራነን ንቕድሚት ይምርሽ ኣሎ።
ንህልውናን ድሕንነትን ህዝቢ ትግራይ መዘና ኣልቦ ፅንዓትን ዘገርም ጅግንነትን እናፈፀመ ዘሎ ሰራዊትና ኣቐዲሙ ብዝሓንፀፆ ትልሚ መሰረት ንከተማ ደሴ ካብ ቀጠና ውግእ ወፃእ ገይርዋ ኣሎ።
እቲ ውግእ ካብ ከተማ ወፃእ ንምውዳእ ብዝለዓለ ወተሃደራዊ ጥበብን ብቕዓትን ብምምራሕ ኣብ ከተማ ደሴን ከባቢኣን ዓሪዱ ዝነበረ ኣዝዩ ገዚፍ ብዓሰርተታት ኣሽሓት ዝቑፀር ስሩዕ ሰራዊት፣ ግፍዓዊ ፍሉይ ሓይሊ ኣምሓራን ፋኖን ብምድምሳስን ክበታተን ብምግባርን "ደሴ ይምነይዋ እምበር ኣይኣትውዋን" ዝብሉ ዝነበሩ ተስፋሕፋሕቲ ልሂቃን ኣምሓራ ሑቐኦም ብምስባር ሓየት ሰራዊትና ንከተማ ደሴ ምሉእ ብምሉእ ተቖፃፂርዋ ኣሎ።
ጅግና ሰራዊት ትግራይ ዝተረፉ ልኡኽቶታት ብምፍፃም ብዝለዓለ ዓወትን ሕራነን ንቕድሚት ይምርሽ ኣሎ።
ብዝተረኸበ መስተንክራዊ ዓወት ንመላእ ህዝባና፣ ፈተውቲ ፍትሓዊ ቃልስናን፣ ሕድሪ አቦታቱ ኣፅኒዑ ብምሓዝ ነዚ ዘስደምም ታሪኽ እናፈፀመ ዝርከብ ሰራዊትና እንኳዕ ደስ በለኩም በለና ንብል።
ህዝቢ ኮምቦልቻ እውን ከተማኻ ናይ ውግእ መይዳን ድፋዕ ፀላእትን ከይትኸውን ካብ ገዛኻ ብዘይምውፃእ ንባዕልኻን ንብረትኻን ክትሕሉ ወታሃደራዊ ኮማንድ ሰራዊት ትግራይ ደጊሙ የተሓሳስብ።
ኣብ ልዕሊ ፀላኢ ዝበፅሐ ዕንወትን ሰብን ንብረትን ኣብ ቀፃሊ ክግለፅ እዩ።
ወታሃደራዊ ኮማንድ ሰራዊት ትግራይ!
20 ጥቅምቲ 2014 ዓ.ም
ትግራይ ትስዕር!
ሰበር ዜና ዓወት
ከተማ ደሴ ምሉእ ብምሉእ ኣብ ትሕቲ ቁፅፅር ጅግና ሰራዊት ትግራይ ኣትያ።
ህዝቢ ከተማ ኮምበልቻ ከተማኻ ዓውደ ኲናት ከይትኸውን ካብ ገዛኻ ከይወፃእኻ ባዕልኻ ንብረትካ ክትሕሉ ወታደራዊ ኮማንድ ሰራዊት ትግራይ ብጥብቂ የተሓሳሰብ!!
ትግራይ ትስዕር!!
ወታደራዊ ኮማንድ ሰራዊት ትግራይ
20 ጥቅምቲ 2014 ዓ.ም

ሰሙናዊ መልእክቲ ቢሮ ርክብ ህዝብን መንግስትን ትግራይ
ዓንዲ ሑቐ ህዝባዊ ኵናትና ሓፂናዊ ሓድነት ህዝብና ጥራሕን ጥራሕን አዩ!!
ኣብ ሓደ ዓመት ቅሉዕ ወታደራዊ ወራር ጉጀለ ፋሸሸት አብይ አሕመድ ብሓደ ወገን ህዝቢ ትግራይ ዝበፀሖ ዓፀቦ ተፃዊሩ ንደብዳብ ነፈርቲ ኣረመንያዊ ጉጅለ ከየሰኮኖ ቃልሱ ዘደንፍዐሉ߹ በቲ ኻሊእ መዳይ ድርብ ድርብርብ ፖለቲካውን ወተሃደራውን ዓወታት ጨቢጥና ህዝባዊ ኵናትና ናብ ዝለዓለ ብራኸ ዝተሰጋገረሉ ብርኪ በፂሕና ኣለናⵆ ብፍላይ ኣብዚ እዋን እዚ ፈዳይ ሕነ ዝኾነ ህዝባዊ ሰራዊትና ዋና ከተማ ደቡብ ወሎ ዝኾነት ከተማ ደሴ ሓዊስካ ኣብ ዝተፈላለዩ ቦታታት ዓሪዱ ዝነበረ ማእለያ ዘይብሉ ዕሱብ፣ ዓቀይታይ ዕጡቅ ሓይሊ ወረርቲ ዶዃዕዃዕ ኣቢሉ ከምዘይነበረ ኣብ ዝገበረሉ ጊዜ ብምዃኑ߹ መንግስቲ ትግራይ ኣብ ውሽጢ ዓዲ ንዝነብር ህዝብናን ንዲያስፖራ ትግራይናን እንኳዕ ደስ በለካ ዝብል መልእኽቲ ሓጎስ እንተመሓላልፍ ብምልኣተ ህዝብናን መዘና ኣልቦ ጅግንነት ሓየት ሰራዊት ትግራይናን߹ ደመኛ ፀላእትና ሓመድ ድበ ዝኽደኑሉ ጊዜ ሓፂር ከምዝኸውን ብምትእምማን እዩⵆ
ጉጅለ ፋሽስት ኣብይ ኣሕመድ ኣብ ልዕሊ ህዝቢ ትግራይ ኣዊጁ ተግባራዊ ዝገበሮ ስነ ልቦናውን ኣካላውን ኵናት ጀኖሳይድ ሰለስተ ዓመትን ፈረቓን ኣቑፂሩ ኣሎⵆ ባዕሉ ዝጀመሮ ቅሉዕ ወታደራዊ ወራር ድማ ሓደ ዓመት ክመልእ መዓልታት ተሪፍዎ ኣሎⵆ ብምዃኑ ኣብ ኣርባዕትኡ ኹርናዓት ዓለምና ዝነብር ዲያስፖራ ትግራይ ብምኽንያት ኣብ ልዕሊ ህዝብና ማእለያ ዘይብሎም ግፍዕታት ዝበፅሐሉ ኣብ ተፈጥሮን ማተርያላውን ሃብትታትናን ድማ ከቢድ ዕንወትን ጉሕለትን ዝተፈፀመሉ ቅሉዕ ወታደራዊ ወራር ጉጅለ ፋሽሽቲ ኣብይ ኣሕመድን መሻርኽቱን ብምቅዋም ነቲ ዕለት ንምዝካር ዝተፈላለዩ ምድላዋት ይገብር ኣሎⵆ ዛጊድ ድማ ኣብ ዩ.ኤስ.ኣሜሪካ߹ ካናዳ߹ ዩናይትድ ኪንግደም߹ ኣውስትራሊያ߹ ኣብ ኣውሮፓ ማለት ጀርመን߹ ስዊድን߹ ስዊዘርላንድ߹ ኒዘርላንድ߹ ኖርዌይ߹ ከምኡውን ቤት ፅሕፈት ሕብረት ኣውሮፓ ዝርከበላ ቤልጅየም ብራሰልስ ኩለመዳያዊ ምድላዋት ይውገን ኣሎⵆ ኣብ ዝተፈላለዩ ሃገራት ኣፍሪካን ኤስያን ብፍላይ ኣብ ማእኸላይ ምብራቕ ዝነብሩ ዲያስፖራ ትግራይ ውን ኣድላዪ ዘበለ ቅድመ ምድላው ይገብሩ ከምዘለው በብኸባቢኡ ዘለው መተሓባበርቲ ዕላዊ ገይሮም ኣለውⵆ በዚ ኣጋጣሚ መንግስቲ ትግራይ ብሽም ህዝብን ሰራዊትን ትግራይ ኣምባሳደራት ትግራይና ንዝኾኑ ኣብ መላእ ዓለም ንዝርከቡ ኩሎም ዲያስፖራ ትግራይ ኣገንዕ!
ዝብል መልእኽቲ እንተመሓላልፍ ዝስምዖ ሓበን ዝለዓለ ምዃኑን እንትገልፅ እተሳልጥዎ ዘለኹም ዓብዪ ውራይ ብዕዉት ኣገባብ ከምዝዛዘም ብምትእምማን እዩⵆ
ኣብ መወዳእታ ኣብ ውሽጢ ዓዲ ትነብር ህዝብናን ዲያስፖራ ትግራይናን ሓድነትካ ከም እምኒ ዓረ ኣደልዲልካ ነቲ ህዝባዊ ኵናት ምስ ዝመርሕ ዘሎ መንግስቲ ትግራይ ማይን ፀባን ኮይንካ ደመኛ ፀላእትና ንሓንሳብን ንሓዋሩን ዝቕበሩሉ ብርኪ ኣብፂሕኻዮም ኣለኻⵆ ቀንዲ ዋሕስ ሃለዋትናን ድሕንነትናን ብምቕልፅምና ምዃኑ ድማ ብተግባር ኣመስኪርካ ዓለም ብዓለሙ ክድመም ገይርካ ኢኻⵆ ስለዝኾነ ሐዚ ዉን ሰለስቲኦም ዓበይቲ ዕማማት ህዝባዊ ኵናትና ሽቶኦም ክወቅዑ ዝኽእሉ ሕዚ’ውን ዓንዲ ሕቖ ህዝባዊ ኵናትና ሓፂናዊ ሓድነት ህዝብና ብምድልዳል ጥራሕን ጥራሕን ምዃኑ ክሳዕ ሕዚ ዝረኸብናዮም ፖለቲካዊ߹ ወታደራውን ዲፕሎማስያውን ዓወታትና ዓቂብና ቅሉዕ ወታደራዊ ወራር ዝኣወጁልና ጉጅለ ፋሽስት ኣብይ ኣሕመድን ኩሎም መሻርኽቱን ብቐንዱ ነቲ ወራር ዝመርሑን ዝፈፀሙን ኩሎም ገበነኛታት ኣብ ዓውደ ግንባር ይኹን ኣብ ዓለምለኸ መጋባእያ ግቡእ ፍርዲ ንክረኽቡ ከም እትረባረብ ዘጠራጥር ኣይኸውንንⵆ
ሃለዋትናን ድሕንነትናን ብቕልፅምና!!!
ትግራይ ትስዕር!!!
ቢሮ ርክብ ህዝብን መንግስትን ትግራይ
20 ጥቅምቲ 2014 ዓ.ም
መቐለ

"ሙሉእ መዋእሉ ንፍትሕን ማዕርነትን ዝተጋደለ ህዝቢ ትግራይ፣ ዋጋን መቐረትን ሰላም ልዕሊኡ ዝፈልጣ ኾነ ዝደልያ ኣካል ክህሉ ኣይኽእልን።
" 
ፕሬዝደንት ትግራይ ዶክተር ደብረፂዮን ገብረሚካኤል
ኣብዚ ሕዚ እዋን ናይ ወረርቲ ሓይልታት ናይ ምፍፃም ብርኪ መሬት ዝወረደሉ፣ ናይ ኩሎም ወረርቲ ሓይልታት ታህዲድን ኩምራ ፈኸረን ዝጎደለሉ፣ ዕድላት ዝሰፍሓሉ፣ ልዕሊ ኹሉ ግን ናይ ምፍፃም ዓቕሚ ህዝባዊ ሰራዊትና ኣብ ኣዝዩ በሪኽ ብርኪ ከምዝበፅሐ ዝሓበሩ ዶክተር ደብረፂዮን ገብረሚካኤ፣ ብምዃኑ ኣብዚ ሰዓት'ዚ ህላወን ድሕነትን ህዝብና ብዘተኣማምን ኣገባብ ንምውሓስ ጥራሕ ዘይኮነስ፣ ትግራይ ዳግም ክትድፈር ናብ ዘይትኽእለሉ ብርኪ ንምስግጋር ዘኽእል ጭቡጥ ተኽእሎ ከምዘለና ንፈታውን ፀላእን ክነፍልጥ ንደሊ ብምባል፣ ሕዚ ኣብ ቅድሜና ዘሎ እንኮ ኣማራፂ እዚ ናይ ሰላም እማመ ዝረገፀ ፋሽሽቲ ጉጅለ ብምድምሳስ ህዝባዊ መኸተና ብዓወት ክዛዘም ምግባር ጥራሕ ምዃኑ ተፈሊጡ፣ ነብሲ ወከፍ ትግራዋይ ዜግነታዊ ግብኡ ክፍፅም እፅውዕ ኢሎም።
ዘልኣለማዊ ክብርን መጎስን ንጀጋኑ ሰማእታት ትግራይ!
ሰላም!
ትግራይ ትስዕር!
ቢሮ ርክብ ህዝብን መንግስትን ትግራይ
20 ጥቅምቲ 2014 ዓ/ም

"ሕፅረት ናውቲ ትምህርቲ ንምጅማር ትምህርቲ ዕንቅፋት ክኸውን የብሉን"
ወለንታውያን
ብምኽንያት ኮረና ቫይረስን ኣብ ትግራይ ዘጋጠመ ወራርን ተቛሪፁ ዝነበረ ከይዲ ምምሃር ምስትምሃር ንምጅማር ብሰንኪ ሕፅረት ናውቲ ትምህርቲ፣ ዝኾነ ተምሃራይ ካብ መኣዲ ትምህርቲ ንከይተርፍ ዕላማ ዝገበረ ሓገዝ ናውቲ ትምህርቲ ብወለንታውያን ነበርቲ ከተማ መቐለ ከም ዝተበርከተ ቢሮ ትምህርቲ ትግራይ ሓቢሩ።
ኣብቲ ስነ ስርዓት ርክክብ ተረኺቦም ዘረባ ዘስምዑ ኣብ ቢሮ ትምህርቲ ትግራይ ጊዝያዊ ዳይሬክተር ምምሕዳር ሓይሊ ሰብን ልምዓት መምህራንን ትግራይ ኣይተ ሰይፈ ኣንበስ፣ እቲ ብዓርሰ ተበግሶ ዝተገበረ ሓገዝ እዋን ዝጠልቦን ዓቕሚ ህዝቢ ትግራይ ኣብ ግምት ዘእተወን ከምዝኾነ ብምሕባር ፣ ኣብ ትግራይ ብምኽንያት ፋሸሽታውያን ወረርቲ ሓይልታት ብርክት ዝበላ ኣብያተ ትምህርቲ ከም ዝዓነዋ፣ ቑፅሮም ዘይንዓቕ ተምሃሮ ድማ ካብ መኣዲ ትምህርቲ ከምዘቋረፁን፣ ነዚ ንምቕፃል ድማ ሓገዝ ውልቀ ሰባትን ገበርቲ ሰናይ ትካላት ወሳኒ ተራ ኣለዎ ኢሎም ፡፡ 
ህዝቢ ትግራይ ብምኽንያት ኣረመናውያን ወረርቲ ሓይልታት ታሪኽ ይቕረ ዘይብሎ በደላት ከምዝበፅሖ፣ ከም ውፅኢቱ ድማ ኣብያተ ትምህርቲ ትግራይ ሙሉእ ብሙሉእ ምዕናወን ዝሓበሩ ፣ማሕበር መንደራት መቐለ ፣ መምህር ባይሩ ኪሮስን ወይዘሮ ሳባ ባይሩን 200 ደርዘን ደፍተር ፣10 ሽሕን 5 ሽሕን እርሳስን ብገንዘብ እንትትመን ድማ ልዕሊ 75 ሽሕ ብር ናውቲ ትምህርቲ ብቕደም ሰዓብ ድሕሪ ምብርካት፣ ኩለመዳያዊ ምትሕግጋዝ ብምግባር ብዘለና ዓቕሚ ከይዲ ምምሃር ምስትምሃር ንምቕፃል ተምሃሮ ብሰንኪ ሕፅረት ናውቲ ትምህርቶም ከይተኣጓጎል ኹሉ አእጃሙ ከወፊ ይግባእ ኢሎም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
19 ጥቅምቲ 2014 ዓ/ም 
መቐለ

ኣብ ስርዓት ትምህርቲ ምምሕያሽ ከምዝተገበረ ቢሮ ትምህርቲ ትግራይ ኣፍሊጡ፡፡
እቲ ቢሮ ኣብዝሃቦ ጋዜጣዊ መብርሂ ብምኽንያት ቫይረስ ኮረናን ፋሽሽታውያን ወረርቲ ሓይልታትን ተቋሪፁ ዝነበረ ከይዲ ምምሃር ምስትምሃር ንምጅማር ኣብ ስርዓተ ትምህርቲ ምምሕያሽ ከምዝተገበረ ኣብ ቢሮ ትምህርቲ ትግራይ ግዝያዊት ሓላፊት ምድላውን ትግበራን ስርዓተ ትምህርቲ መምህር ስላስ ኣርአያ ሓቢረን ፡፡
ምምሕያሽ ካብ ዝተገበረሉ ሓደ ኣብ ዓይነት ትምህርቲ ታሪኽ ኾይኑ ፣ እዚ ድማ ተምሃሮ ታሪኾም ኣጉሊሁ ብዘርኢ መዳይ ንምስላጥ ዝዓለመ ከምዝኾነን ፣ተምሃሮ ድማ ኣብቲ ዓይነት ትምህርቲ ታሪኾም ዝምልከት ብመረዳእታ ብምድጋፍ ክጭብጥዎ ዝግብኦም ኹሉ ንምርካብ ግደ መምህራን ድማ ልዑል ተራ ከም ዘለዎም ሓቢረን፡፡ ነዚ ኹሉ ንምትግባር ድማ ኣድላይ ምድላዋት ከምዝተገበረ ወሲኸን ኣብሪሀን፡፡ 
ሃለዋትናን ድሕንነትና ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
19 ጥቅምቲ 2014 ዓ/ም
መቐለ

መልእኽቲ ፕረዚዳንት ትግራይ ዶ/ር ደብረፅዮን ገ/ሚካኤል
~~~~~~~~~~~~~~~~~~~~~~~~~~~~~~~~
ሕዚ ኣብ ቅድሜና ዘሎ እንኮ ኣማራፂ እዚ ናይ ሰላም እማመ ዝረገፀ ፋሽሽት ጉጅለ ብምድምሳስ ህዝባዊ መኸተና ብዓወት ክዛዘም ምግባር ጥራሕ እዩ!!
ህዝቢ ትግራይ፣ ኣብ ነዊሕ ታሪኽ ሓርነታዊ ተጋድልኡ ፣ እንትርፊ ንምውሓስ ህላውኡን ድሕነቱን፣ ንምዕቃብ መንነቱን ታሪኹን፣ከምኡ'ውን ግዝኣታዊ ሓድነቱ ንምርግጋፅን ካብ ዓዘቕቲ ድኽነትን ድሕረትን ንምንጋፍ ተገድዱ ዝኣተዎ እንተዘይኮይኑ፣ ናይ ካልኦት ህዝብታት መሰል ንምርጋፅ ወይ ከኣ ንምውራር ዓሊሙ ዘካየዶ ኲናት ፍፁም ኣይነበረን።
ይኹን'ምበር ብምኽንያት ኣብ ልዕሊኡ ዝተፈፀሙ ቀፀልቲ ወራራት፣ ኣብ በቢምዕራፉ ንስለ ህላውኡ፣ መሰሉን መንነቱን ክብል መወዳድርቲ ዘይርከቦ ቃልሲ ኣካይዱ'ዩ።
በቲ ዘካየዶ መሪር ቃልስን ዝኸፈሎ ክቡር መስዋእትን ድማ ንማንም እንከይተንበርከኸ፣ታሪኹ፣ ክብሩን መንነቱን እንከይተበረዘ፣ ሓርነቱን ክብረቱን ሓልዩ ክቕፅል ክኢሉ'ዩ።
እንተኾነ መንነቱን ታሪኹን ኣውሒሱ ክቕፅል ዝኸኣለ፣ ብልሙፅ መንገዲ ተጓዕዙ እንከይኮነስ ኣዝዩ ከቢድ ፣ መሪርን ፈታንን መድረኻት፣ ተቐፂሮም ዘይውድኡ ሕልኽላኽ ብድሆታት ብጥበብ፣ብጥንቃቐን ብብቕዓትን ክሰግሮም ስለዝኸኣለን፣ ነብሲ ወከፍ ወለዶ ከኣ፣ ኣብ ነናይ ባዕሉ እዋን፣ እቲ መድረኽ ዝሓቶ ኩሉ ዓይነት ቃልስን መስዋእትትን ስለዝኸፈለን እዩ።
ኣብዚ መድረኽ'ዚ እውን ፀላእትና ካብቶም ዝሓለፉ እዋናት ብዝኸፍአ ደረጃ፣ ትግራይን ህዝባን ነበረያ ነበረ ክገብሩ ማእለያ ዘይብሎም ጋዓገልጠልን ተሓባበርትን ኣሰሊፎም ዳግም ቅሉዕ ወራር ፈፂሞም'ዮም።
እንተኾነ ፀላእትና ከም ህዝቢ ከፅንቱና እኳ እንተወፈሩ፣ ከም ህዝቢ ሰሚርና ብዝለዓለ ፅንዓትን ብሄራዊ ስምዒትን ሳላዝተቓለስና፣ እንሆ ንኹሎም ክባታት ፈንፂሕና፣ ዕድመ ፀላእትና ንምሕፃርን ንመወዳእታ ግዜ ንምቕባርን ናብ እንኽእለሉ ብርኪ ተሰጋጊርና ንርከብ።
ስለዝኾነ ድማ ኣብዚ ሕዚ ሰዓት፣ ዘላቂ ድሕነትን ህላወን ትግራይን ህዝባን ብዘተኣማምን ብርኪ ንምርግጋፅን ኣብ ድልዱል ሰረት ንምህናፅን ኣብ እንኽእለሉ ብርኪ ንርከብ።
ሕዚ ገስጋስ ህዝባዊ ሰራዊት ትግራይ ደው ከብል ዝኽእል ምድራዊ ሓይሊ የለን።
ሕዚ ትግራይ ኣብ ልዕሊኣ ዘንፀላለው ናይ ጥፍኣት ደበና ንሓንሳብን ንመወዳእታን ጋሊሃ ናብ ሓዱሽን ዝተፈለየን ምዕራፍ ዘሰጋገር ሰፊሕ ዕድል ይገሃድ ኣሎ።
መወዳድርቲ ብዘይርከቦ ቃልስን መስዋእትን ወለዶታት ዝተረከብናያ ዓዲ፣ መዓንጣና ሸጥ ኣቢልና ብምቅላስ ንኹሎም ወረርቲ ኣላሽ ኣቢልና ብምቕባር፣ ንሕና እውን ከም ኩሎም ሕሉፋት ወለዶታት ናብቲ ዝቕፅል ወለዶ ክናመሓላልፋ ታሪኻዊ ሓላፊነት ኣብ እንግደዓና ወዲቑ ኣሎ።
በዚ መሰረት እዚ ናይዚ መድረኽ ወለዶ እውን፣እዚ ኣብ እንግድዕኡ ዘሎ ታሪኻዊ ሓላፍነት ብዝለዓለ ጅግንነትን ቆራፅነትን፣ ክብርን ግዝኣታዊ ሓድነትን ትግራይ ኣውሒሱ ናብ ቀፀልቲ ወለዶታት ከምዘሰጋግር ንፃት'ውን እንተኾነ ዘጠራጥር ነገር የብሉን።
ኣብዚ እዋን ብዘሎ ወለዶ ትግራይን ህዝባን ናብ ዋጋ ዕዳጋ ክነውሪዳ ምሕሳብ ኣይኮነን፣ ምሕላም እውን ዝከኣል ኣይኮነን።
ሙሉእ መዋእሉ ንፍትሕን ማዕርነትን ዝተጋደለ ህዝቢ ትግራይ፣ ዋጋን መቐረትን ሰላም ልዕሊኡ ዝፈልጣ ኾነ ዝደልያ ኣካል ክህሉ ኣይኽእልን።
ህዝብን መንግስትን ትግራይ፣ ኣብ ልዕሊኦም ክበፅሕ ዘይደልዩዎ ግፍዕን በደልን ኣብ ልዕሊ ካልኦት ህዝብታት እውን ክበፅሕ ኣይምነዩን።
ይኹን'ምበር ኣብ ልዕሊ ህዝብና ብሓፈሻ፣ ኣብ ልዕሊ ደቂ ኣንስትዮ ትግራይ ድማ ብፍላይ ንዝተፈፀሙ ማእለያ ዘይብሎም ግፍዕን በደልን ብቀጥታ ይኹን ብተዘዋዋሪ ዝተሳተፉ ኣካላት ኩሎም ኣብዝኣተዉዎ ኣቲና ፍርዶም ክረኽቡ ክንገብር ግድን'ዩ።
ህዝቢ ትግራይ ከም ህዝቢ ንምፅናት ኣብ ዝተኣወጀ ጆኖሳይድ ዝተሳተፉ ኩሎም ናይ ኢዶም ከምዝረኽቡ ክፍለጥ ኣለዎ።
ኣብዚ ሕድገት ዝበሃል ነገር ክህሉ ኣይኽእልን።
ኣብዚ ሕዚ እዋን ናይ ወረርቲ ሓይልታት ናይ ምፍፃም ደረጃ መሬት ዝወረደሉ፣ ናይ ኩሎም ወረርቲ ሓይልታት ታህዲድን ኩምራ ፈኸረን ዝጎደለሉ፣ ዕድላት ዝሰፍሓሉ፣ ልዕሊ ኹሉ ግን ናይ ምፍፃም ፅኑዕ ህዝባዊ ሰራዊትና ኣብ ኣዝዩ በሪኽ ደረጃ ዝበፅሓሉ፣ ስለዝኾነ ድማ ኣብዚ ሰዓት'ዚ ህላወን ድሕነትን ህዝብና ብዘተኣማምን ኣገባብ ንምውሓስ ጥራሕ ዘይኮነስ፣ ትግራይ ዳግም ክትድፈር ናብ ዘይትኽእለሉ ብርኪ ንምስግጋር ዘኽእል ጭቡጥ ተኽእሎ ከምዘለና ንፈታውን ፀላእን ክነፍልጥ ንደሊ፣ ስለዝኾነ ሕዚ ኣብ ቅድሜና ዘሎ እንኮ ኣማራፂ እዚ ናይ ሰላም እማመ ዝረገፀ ፋሽሽት ጉጅለ ብምድምሳስ ህዝባዊ መኸተና ብዓወት ክዛዘም ምግባር ጥራሕ ምዃኑ ተፈሊጡ፣ ነብሲ ወከፍ ትግራዋይ ዜግነታዊ ግብኡ ክፍፀም ይፅውዕ።
ዘልኣለማዊ ክብርን መጎስን ንጀጋኑ ሰማእታት ትግራይ!
ሰላም!
ቢሮ ርክብ ህዝብን መንግስትን ትግራይ 
19 ጥቅምቲ 2014 ዓ.ም
መቐለ

ሎሚ 18 ጥቅምቲ 2014 አ.ም ኣብ ከተማ መቐለ ደብዳብ ነፈርቲ ተኻይዱ 
ባዕሉ ብዝፃሕተሮ ኵናት፣ ኣብ ኩሎም ግንባራት ኣብ ዝካየዱ ዘለዉ ውግኣት ዝለዓለ ስዕረት ዝጉልበብ ዘሎ ጉጅለ ፋሽሽቲ ኣብይ ኣሕመድ፣ ነቲ ኣብ ግንባራት ዝበፅሖ ዘሎ ከቢድ ውቅዒት ምፅዋር እንትኣብዮ ዓንፃ ዓንፆ ከምዝበሃል ኣብ ልዕሊ ሰላማውያን ሰባት ብተደጋጋሚ የካይዶ ዘሎ ደብዳብ ነፈርቲ ሎሚ 18 ጥቅምቲ 2014 አ.ም እውን ንመበል 6ይ ጊዜ ኣብ ከተማ መቐለ ፍሉይ ሽሙ ደንቦስኮ ተባሂሉ ኣብ ዝፅዋዕ ቀበሌ 05፣ ንጉሆ ሰዓት 4:25 ከባቢ ኣብ ልዕሊ ሰላማውያን ሰባት ደብዳብ ብምክያድ ክሳብ እዚ ሓበሬታ ዝተዳለወሉ ኣብ ልዕሊ 10 ሰላማውያን ሰባት ናይ ሞት ሓደጋ ዝበፅሐ እንትኾን ኣብ ልዕሊ 21 ሰባት ድማ መጉዳእቲ ኣካል በፂሑ ኣሎ።
ቢሮ ርክብ ህዝብን መንግስትን ትግራይ 
18 ጥቅምቲ 2014 ዓ.ም
መቐለ
(ስእሊ ካብ ኤመሓት)

ሎሚ መዓልቲ ኣብ ከተማ መቐለ ንሻድሻይ ግዘ ደብዳብ ነፋሪት ተኻይዱ።
ኣብ ኩሎም ግንባራት ብሓየት ሰራዊት ትግራይ እናተደሰቐ ሰፍ ዘይብል ስዕረት ዝጉልበብ ዘሎ ጉጅለ ፋሽስት ኣብይ ኣሕመድ መቐፀልታ እቲ ኣጋጢሙዎ ዘሎ ቀቢፀ ተስፋ፣ ሎሚ 18 ጥቅምቲ 2014 ዓ.ም ኣብ ከተማ መቐለ ንሻድሻይ ግዘ ደብዳብ ነፋሪት ኣኻይዱ።
ዝርዝሩ ድሕሪ ዝተወሰነ ደቃይቅ ክነቕርብ ኢና
ቢሮ ርክብ ህዝብን መንግስትን ትግራይ
18 ጥቅምቲ 2014 ዓ.ም
መቐለ

ካብ ፌደራሊስት ሓይሊ ዓፋር ዝተውሃበ እዋናዊ መግለፂ

ቢሮ ርክብ ህዝብን መንግስትን ትግራይ
18 ጥቅምቲ 2014 ዓ.ም
መቐለ

ሎሚ መዓልቲ ካብ መቐለ ውፅእ ኢሉ ኣብ ዝርከብ ከባቢ ደብዳብ ነፋሪት ተኻይዱ
ኣብ ኩሎም ግንባር ብሓየት ሰራዊት ትግራይ እናተደሰቐ ሰፍ ዘይብል ስዕረት ዝጉልበብ ዘሎ ጉጅለ ፋሽስት ኣብይ ኣሕመድ መቐፀልታ እቲ ኣጋጢሙዎ ዘሎ ቀቢፀ ተስፋ፣ ሎሚ 16 ጥቅምቲ 2014 ዓ.ም ካብ መቐለ ከባቢ 25 ኪሎ ሜትሮ ርሒቓ ኣብ እትርከብ ዓራቶ እትበሃል ከባቢ ኣብ ግራት ሓረስቶት ደብዳብ ነፋሪት ኣካይዱ ኣሎ፤ ይኹንምበር ክሳብ ሕዚ ዝበፀሐ ሰብኣዊ ጉድኣት የለን።
ቢሮ ርክብ ህዝብን መንግስትን ትግራይ
16 ጥቅምቲ 2014 ዓ.ም
መቐለ
ፎቶ ካብ ቴሌቪዥን ትግራይ

ካብ ማሕበር ልምዓት ትግራይ ጨንፈር ካርቱም ሱዳን፣ ናብ ማሕበር ልምዓት ትግራይ ሰሜን ኣሜሪካ ፣ንዝተፈናቐሉ ወገናት ንህፁፅ ሓገዝ ዝዉዕል ገንዘባዊ ሓገዝ ኣመልኪቶም ኣብ ዝለኣኽዎ ደብዳበ ምስጋና ገሊፆም።
በዚ ኣጋጣሚ ኣብ መላእ ዓለም እትርከቡ ደቂ ትግራይ ብሰንኪ ጉጁለ ፋሽሽቲ ኣብይ ኣሕመድን መላፍንቱን ኣብ ልዕሊ ህዝቢ ትግራይ በፂሑ ዘሎ ዓፀቦ ዝፍታሕ ከም ወትሩ ኢደይ ኢድካ ኢልና እንትንተሓጋገዝ እዩ።
ብምዃኑ ኣሰር እቲ ቅዱስ ተግባር ብምስዓብ ንዝተፈናቐሉን ኣብ ዕፅዋ ንዝርከቡ ወገናትና ብህፁፅ ክንበፅሓሎም ይግባእ።
ቢሮ ርክብ ህዝብን መንግስትን ትግራይ
16 ጥቅምቲ 2014 ዓ.ም
ሃለዋትናን ድሕንነትናን ብቕልፅምና!
ትግራይ ትስዕር!
ኢትዮጵያ ብቁጠባዊ ምዕባለ ካብ ሃገራት ምብራቕ ኣፍሪካ ኣብ ድሕሪት ከም ዝተሰርዐት ትካል ገንዘብ ዓለምገሊፁ።
ትካል ገንዘብ ዓለም ኣብ ዘውፅኦ ዝርዝር ቁጠባዊ ዕቤት ሃገራት ኣፍሪካ ኢትዮጵያ ብእኒ ደቡብ ሱዳን ከም ዝተበለፀት ኣረጋጊፁ።
ኣብ 2020 ዓመተ ፈረንጂ ንጊኒ ስዒባ ብ6.1 ምኢታዊ ዕቤት ብምምዝጋብ ኣብ ዝሐሸ ብርኪ ዝነበረት ኢትዮጵያ ፣ ኣብ 2021 ዓመተ ፈረንጂ እቲ ዕቤት ክተቐፅሎ ከም ዘይክኣለት እቲ ትካል ገሊፁ ዘሎ።
ኣብ ዝሓለፉ ክልተ ዓሰርተ ዓመታት ብበዓል ክልተ ኣሃዝ ቁጠባዊ ዕቤት ንቕድሚት እናሰጎመት ዝመፀት ኢትዮጵያ ሐዚ ፣ ንቑልቁል ብምውራድ ኣብ ጭራ ተሰሪዓ ከም ዘላ ትግራይ ሚድያ ሃውስ ፀብፂቡ ኣሎ።
ኣብ ዝሓለፈ ዓመት ዝነበራ 6.1 ቁጠባዊ ዕቤት ሎሚ ዓመት ድማ ናብ 2 ምኢታዊ ጥራይ ከም ዝወረደን ፣ ኤርትራ ድማ ብኣንፃሩ ኣብ ዝሓለፈ ዓመት ካብ ዝነበራ 0.6 ምኢታዊ ናብ 2.9 ከም ዝዓበየን ትካል ገንዘብ ዓለም ኣፍሊጡ ኣሎ።
ኣብ ዝመፅእ ዓመተ ፈረንጂ 2022 ደማ ካብ ዝነበራ 0.6 ምኢታዊ ናብ 2.9 ከም ዝዓበየን ትካል ገንዘብ ዓለም ኣፍሊጡ ኣሎ።
ትንበያ ቁጠባ ዕቤት ዘቐመጠ ትካል ገንዘብ ዓለም ኢትዮጵያ ኣብ ቀፃሊ ዓመት ዝኾነ ዓይነት ቁጠባዊ ዕቤት ኣይተመዝግብን ክብል ገሊፁዋ ኣሎ።
ሃለዋትናን ድሕንነትና ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
15 ጥቅምቲ 2014ዓ/ም

ሰበር ዜና 
=
ጅግና ሰራዊት ትግራይ ነቲ ፀላኢ ዝጀመሮ መጥቃዕቲ፣ ብፀረ መጥቃዕቲ ብምፍሻልን ብወፍሪ ፀሓይ ብራቕ ዝጀመሮ መጥቃዕትን ስርሒትን ኣጠናኺሩ ብምቕፃልን ካብ ከተማ ደሴ ብቐረባ ርሕቀት እትርከብ ኣዝዩ ዓብዪ ወታደራዊ ረብሓ ዘለዋ ከተማ ኩታበርን በሪ ሜዳን ብተወሳኺ እውን በረቲ፣ ደሆየ፣ ዋኢማ፣ ተለያየንን ተሪንን ዝተብሃሉ ቁልፊ ቦታታት ኣብኡ ዝነበረ ሓይሊ ፀላኢ ብምድምሳስ ሓየት ሰራዊት ትግራይ ተቖፃፂሩወን ኣሎ።
ኣብዚ ውግእ ተወላዲ ኦሮሞ ዝኾነ ኮነሬል ታደሰ እንዳለ ዝተብሃለ ዋና ኣዛዚ ክፍለ ሰራዊት 91 ተማሪኹ ኣሎ።
መዕረፊ ነፈርቲ ኮምቦልቻ ብቐረባ ናይ መዳፍዕ ቀለበት ዝኣተወት ስለዝኾነት ናይ ሲቪል ነፈርቲ ከይዓልባን ከይንቀሳቐሳን ወታራደራዊ ኮማንድ ሰራዊት ትግራይ ብጥብቂ የተሓሳስብ።
ብተወሳኺ እውን ኣብ ደሴን ኮምቦልቻን ዝነብር ህዝቢ፣ ሰራዊት ትግራይ ንድሕንነቱ ከምዝግደሰሉ ፈሊጡ ካብ ገዝኡ ከይወፅን ከይፈናቐልን ንብረቱ ባዕሉ ክሕሉን የተሓሳስብ።
ኣብዚ ግንባር እትርከቡ ኩሉኹም ኣባላት ሰራዊት ጉጅለ ፋሽሽቲ ኣብይ ኣሕመድ ብውልቀ ይኹን ብሓባር ኢድኩም ንሰራዊት ትግራይ ክትህቡን ነናብ ዝመሰለኩም ክትብተኑን ሂወትኩም ከተድሕኑን ወታደራዊ ኮማንድ ሰራዊት ትግራይ ፃውዒቱ የቕርብ።
ሃለዋትናን ድሕንነትናን ብቕልፅምና!!
ትግራይ ትስዕር!!
ወታደራዊ ኮማንድ ሰራዊት ትግራይ
15/02/2014 ዓ.ም

ኣብ ልዕሊ መንግስቲ ኤርትራ ዝተኣመተ ወታደራዊ ስጉምቲ 
ጥሜት ትግራይ የጋድድ ንዘሎ መንግስቲ ኤርትራ ስጉምቲ ክውሰድ ኣባል ኮሚቴ ጉዳያት ወፃኢ ኣሜሪካ ፀዊዖም፡፡
ሰብኣዊ ሓገዝ ናብ ትግራይ ከይበፅሕ ቀንዲ ዓንቃፊ ኮይኑ ዘሎ መንግስቲ ኤርትራ ኢዱ ንኸልዕል፤ ሓይሊ ባሕሪ ኣሜሪካ ኣድላይ ስጉምቲ ክወስድ ኣባል ኮሚቴ ጉዳያት ወፃኢ ኣሜሪካ ብራንድ ሸርማን ፀዊዖም፡፡
ሓይሊ ባሕሪ ኣሜሪካ መራኽቡ ናብ ቀይሕ ባሕሪ ክፅጋዕን ኣብ ልዕዐሊ ዓፀቦ ትግራይ ንኽፍታሕ ህፁፅ ድጋፍ ክገብርን ኣባል ኮሚቴ ጉዳያት ወፃኢ ኣሜሪካ ፃውዒት ኣቕሪቦም ከም ፀብፃብ ቴሌቪዥን ትግራይ።
ኣብ ሴኔት ኣሜሪካ ኣባል ኮሚቴ ጉዳያት ወፃኢ ብራንድ ሸርማን ዲ-ክሊፍ ከም ዝገለፅዎ፤ መንግስታት ኢትዮጵያን ኤርትራን ህዝቢ ትግራይ ንምጥማይ ልዑል ፃዕሪ ይገብሩ ምህላዎም ገሊፆም፡፡
እቶም ወረርቲ ሓይልታት ኣብ ልዕሊ ህዝቢ ትግራይ ዘካየድዎ ኩለ መዳያዊ ወራር ልዕሊ ሰለስተ ዓመትን ፈረቓን ዘቑፀረ እንትኾን ቅሉዕ ልፍንታዊ ወታደራዊ ወራር ድማ ሓደ ዓመት ንክገብር ሒደት መዓልታት ተሪፍዎ ኣሎ።
ኲናት ኢትዮጵያ ልዕሊ 4 ሚልዮን ህዝቢ ካብ መረበቱ ምምዝባሉን፤ ብኣሸሓት ዝቑፀር ህዝቢ ግዳይ ሞት ምዃኑን ዝገለፁ እዞም ተወካሊ፤ እቶም ዘይሓላፍነታዊ ተግባር ዝፍፅሙ ዘለዉ ኣካላት ካብ ተግባሮም ክቑጠቡ ይግባእ ኢሎም፡፡
መንግስቲ ኣሜሪካ ንነዊሕ እዋን ፃውዒትን ዘተ ሰላም ክገብር ምፅንሑ ዝገለፁ ብራንድ ሸርማን ዲ-ክሊፍ፤ መንግስታት ኢትዮጵያን ኤርትራን ግን ሀዚ ውን ፀማም እዝኒ ብምሃቦም ህዝቢ ትግራይ ኣብ ክባ ኣትዩ ንዓፀቦ ክጋለፅ ፈሪደምሉ ኣለዉ ኢሎም፡፡
መንግስቲን ሰራዊትን ኣሜሪካ ኣብ ዝኾነ ዓይነት ሓደጋ ክኣቱ ድሌት የብለይን ዝበሉ ሸርማን፤ እንተኾነ ግና መንግስታት ተሓባቢሮም ሓደ ህዝቢ ብሰንኪ ጥሜት ክመውት እንትፈርድሉ ስኽ ኢሉ ክምልከት የብሉን፡፡ የግዳስ ነቲ ኩነታት ክጋደድን ህዝቢ ትግራይ ሰብኣዊ ሓገዝ ከይበፅሖን ልዑል ግደ ይፃወት ንዘሎ መንግስቲ ኤርትራ መስመራት ንግዱ ንምዕፃው ዘኽእል ስጉምቲ ኣድላይ እዩ ክብሉ ገሊፆም፡፡
ሰብኣዊ ሓገዝ ናብ ትግራይ ከይበፅሕ ቀንዲ ዓንቃፊ ኮይኑ ዘሎ መንግስቲ ኤርትራ ምዃኑ ዝገለፁ እቶም ኣባል ኮሚቴ፤ ካብ ተግባሩ ክዕቀብን እዙይ እንተዘይኮይኑ ድማ ሓይሊ ባሕሪ ሜሪካ መራኽቡ ናብ ቀይሕ ባሕሪ ብምፅጋዕ ኣድላይ ስጉምቲ ክወስድን ኣተሓሳሲቦም፡፡
ዓፀቦ ህዝቢ ትግራይ ይጋደድ ኣሎ፤ ሰማንያ ሽሕ ዝኣክል ህዝቢ ናብ ጎረቤት ሃገር ሱዳን ኣብ ዝተሰደደሉን፣ ሓይሊ ኣየር ኢትዮጵያ ከም ብሓዱሽ ደብዳብ ምጅማሩ ዝድንፁ እዩ ዝበሉ ሸርማን፤ ብሚልዮናት ዝቑፀር ህዝቢ ምስ ጥሜት ተፋጢጡ ኣሎ ብምባል ሓይሊ ባሕሪ ኣሜሪካ ተግባራዊ ስጉምቲ ክወስድ ይግባእ ኢሎም፡፡
ኣካቢ ኮሚቴ ጉዳያት ወፃኢ ኣሜሪካ ግሬጎሪ ሚክ፣ ክትል ኣካቢ እቲ ኮሚቴ ሚካኤል ማኩል ከምኡ ድማ ኤርትራ ካብ ተግባራ ክትዕቀብ ሕጊ ዘርቀቑ ካራን ባዝ ብብራንድ ሸርማን ዝቐረበ ሓሳብ ኣብ ምንታይ ደረጃ ከም ዝበፅሐ ክህቡኒ ዝገበርኩዎ ፃዕሪ፤ መልሲ ኣይሃቡንን ዝበለ ፎክስ ኔውስ፤ ኣብቲ ጉዳይ ሓበራዊ ምርድዳእ ክህልዎም ይኽእል ክብል ፀብፂቡ፡፡
ከም ፀብፃብ መተሓባበሪ ሰብኣዊ ሓገዝ ውድብ ሕቡራት ሃገራት ኦቻ፤ ካብ መወዳእታ ሰነ ጀሚሩ ክሳብ ሀዚ ኣብ ዘሎ እዋን ናብ ህዝቢ ትግራይ ካብ ዘተልኣኸ ሰብኣዊ ሓገዝ፤ ካብ ሓደ ሚኢታዊ ንላዕሊ ክንበፅሐሉ ኣይከኣልናን ምባሉ ዝገለፀ ስካይ ኒውስ፤ ብራንድ ሸርማን ዲ-ክሊፍ ናብ ቀዋሚ ኮሚቴ ጉዳያት ወፃኢ ኣሜሪካ ኣቕሪበምዎ ዘለዉ ሓሳብ ከቢድን ኣብቲ ኵናት ወሳናይ ግደ ክህልዎ ከምዝኽእል ካብ ቴሌቪዥን ትግራይ ዝረኽብናዮ ሓበሬታ ኣመላኺቱ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ 
15 ጥቅምቲ 2014 ዓ/ም

ዋዕሮ ኣትሌት ለተሰንበት ተዓዊታ
ትግራወይቲ ዋዕሮ ኣትሌት ለተሰንበት ግደይ ኣብ ቫሌንሽያ ኣብ ዝተኻየደ ቅድድም ጉያ ፍርቂ ማራቶን 1:02:51 ብዝኾነ ሰዓት ብምእታው ብኣትሌት ያለም ዘርፉ ተታሒዙ ዝነበረ ሪከርድ ብምስባር፣ኣብ ዓለም ወናኒት ሓድሽ ክብረ ወሰን 5 ሽሕን 10 ሽሕን ሜትሮ ኮይና።
በዚ ኣጋጣሚ እታ ዋዕሮ ከምተን ኣብ ግንባር እናተዃሽሓ ዓወት ዝሓፍሳ ዘለዋ ዓወት ብምሕፋሳ መላእ ህዝቢ ትግራይ እንኳዕ ደስ በለካ እንኳዕ ደስ በለና እንትንብል ኩላትና ኣብ ዘዝተዋፈርናዮ ዓውዲ ስራሕ ኣድማዒ ውፅኢት ንምምዝጋብን ነቲ ተጀሚሩ ዘሎ ህዝባዊ ኵናት ብዓወት ንምኽንባት ብወን ብሕራን ንረባረብ።
ቢሮ ርክብ ህዝብን መንግስትን ትግራይ
14 ጥቅምቲ 2014 ዓ/ም
መቐለ

ሰብኣዊ ሓገዝ ዝፀዓነት ነፋሪት ናብ መቐለ ንኽትጉዓዝ ኣድላይ ቅድመ-ኩነታት ተማሊኡላ እንዳሃለወ ኣሸባሪ መንግስቲ ኢትዮጵያ ብዘይ መጠንቀቕታ ኣብ መቐለ መጥቃዕቲ ኣየር ምፍፃሙ ኣብ ድሕንነት ሰራሕተኛታት ሰብኣዊ ሓገዝ ስግኣት ከም ዘሕደረሉ UN ገሊፁ።
ኣብ ሕቡራት መንግስታት ኣተሓባባሪ ጉዳያት ሰብኣዊ ሓገዝን ማርቲን ግሪፍትዝ ንሚድያታት ኣብ ዝሃብዎ መግለፂ ኣብ መቐለ ክትዓርፍ ዝተበገሰት ነፋሪት ሰብኣዊ ሓገዝ ውድብ ሕቡራት መንግስታት ኣብዪ ኣሕመድ ኣብ ትግራይ ብሰንኪ ዘካየዶ መጥቃዕቲ ኣየር ናብ ኣዲስ ኣበባ ክትምለስ ከም ዝተገደደት ሓቢሮም።
እዚ ፍፃመ ሓገዝ ንዘድልዮም ወገናት ኣብ ምሕጋዝ ንዘለዉ ሰራሕተኛታት ሰብኣዊ ሓገዝ ንድሕንነቶም ኣብ ምልክት ሕቶ ዘውድቕ ሓደገኛ ተግባር ምዃኑ ዝገለፁ ኮይኖም፣መንግስቲ ኢትዮጵያ ኣብ መቐለ መጥቃዕቲ ነፋሪት ከካይድ ምዃኑ ዝኾነ ዓይነት መጠንቀቕታ እንተይሃበ ዝተፈፀመ ምስ ምዃኑ ተኣሳሲሩ እቲ ጉዳይ ከቢድ ምዃኑ ሓቢሮም።
ኣብ ትግራይ ብሰንኪ ዝተፈጥረ ሕፅረት ነዳዲ ትካላት ሰብኣዊ ሓገዝ ስራሕተን ጠጠው ምባለን ስዒቡ ፣እታ ነፋሪት ሰራሕተኛታት ሰብኣዊ ሓገዝ ፅዒና ናብ መቐለ ክትበርር ሙሉእ ፍቓድ ዝተወሃባ ኮይኑ ፋሽሽታዊ መንግስቲ ኢትዪጵያ ግን እቲ ኮነ ኢሉ ዝዓገቶ ቀረብ ሰብኣዊ ሓገዝ መፍትሒ ንከይረክብን፣ ከምቲ ኣመሉ ንምትእጉጓልን ጥራይ ዘይኮነስ ካብኡ ንላዕሊ እውን ካሊእ ከቢድ ሳዕቤን ዘለዎ ተንኮል ኣሊሙ እታ ነፋሪት ውድብ ሕቡራት መንግስታት ናብ መቐለ ኣብ እትኣትወሉ ኣብ ተመሳሳሊ ሰዓት መጥቃዕቲ ነፋሪት ምፍፃሙን ኣዝዩ ዘተሓ።
ሳስብ ኮይኑ፣ እታ ነፋሪት ግን ናብ ኣዲስ ኣበባ ክትምለስ ምግዳዳ ተሓቢሩ ኣሎ።
ቤት ፅሕፈት ዝምድናታት ትግራይ ብደብዳቤ፣ ጌታቸው ረዳ ድማ ኣብ ትዊተር ገጹ ከም ዝሓበርዎ እውን እዚ ብኣጋጣሚ ዝተፈጥረ ዘይኮነስ ኮነ ተባሂሉ እቲ መጥቃዕቲ ነፈርትን ጥሜትን ኣብ ትግራይ ብዘይ ገደብ ንክቕፅል ዒላማ ዝተሓንገጠ ተንኮል ዘለዎ ምዃኑ ገሊፆም ኣለዉ።
እታ ሰራሕተኛታት ሰብኣዊ ሓገዝ ኣሳፊራ ናብ መቐለ ክትኣቱ ምዃና ሓበሬታ ዘለዎ መንግስቲ ትግራይ ድሕንነት እቶም ሰራሕተኛታት ብዝተሓለወ መንገዲ ክቕበል ኣብ ምድላው እንዳሃለወ እቲ ንራብዓይ መዓልቱ ዝቐፀለ ደብዳብ ነፈርቲ ኣብ ተመሳሳሊ ሰዓት ምውዳዱን እቲ መጥቃዒ ዝተፈፀመሉ ቦታ እውን ካብ ዓለም ለክኸ መዕርፎ ነፈርቲ ኣሉላ ኣባነጋ ብዙሕ ዘይምርሓቑን ብተመሳሳሊ ኣንፈት ምዃኑን ዒላማ ጸረ ነፈርቲ ሰራዊት ትግራይ ክትከውን ካብ ምሕሳብ ዝብገስ ምዃኑ ሓቢሮም።
ብመሰረት ሽርሒ እቶም ፋሽሽታውያን እታ ሰራሕተኛታት ዓለም ለኻውያን ትካላት ገበርቲ ሰናይ ዝፀዓነት ነፋሪት ብሓይልታት ትግራይ ተወቒዓ ክትሕምሸሽሞ ሰራዊት ትግራይ ዓለም ለኻዊ ፅዕንቶ ክዓርፎን ብፍላይ እቲ ኣብዪ ኣሕመድ ዝጀመሮ ደብዳብ ነፈርቲ እውን ብዘይ ከልካልን ብዘይ ረኣይን ብምቕጻል ህዝቢ ትግራይ ዝያዳ ንምፅናት ዝተፍሓሰ ተንኮል ምዃኑ ናብ ማሕበረሰብ ዓለም ኣቃሊዖምዎ ኣለዉ።
ኣሸባሪ መንግስቲ ኢትዮጵያ ኣብቶም ንተኸታተልቲ ኣርባዕተ መዓልታት ኣብ ከተማ መቐለ ዘካየዶም ሰላማውያን ነበርቲ ዒላማ ዝገበሩ ደብዳባት ነፈርቲ ሓደ መንእሰይ ኢንጅነር ዘለዎም ሰለስተ ህፃናት እንትስውኡ ልዕሊ ሰላሳ ከም ዝቖሰሉን ዝፍለጥ ኮይኑ ኣብ ልዕሊ ፍርያትን ጥሪትን ሓረስቶት እውን ከቢድ ክሳራታት ከም ዘብፀሐ ካብ TMH ዝረኸብናዮ ሓበሬታ የረድእ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
14 ጥቅምቲ 2014 ዓ/ም
መቐለ
ፍልፍል፦ ትግራይ ቴሌቪዥን

“ቅዱስ ሲኖዶስ ኢትዮጵያ ኲናት እንተዘይወጊዙ ንሲኖዶስና ኣይውክለናን።
” 
ሃገረ ስብከት ከተማ መቐለ
ቅዱስ ሲኖዶስ ኢትዮጵያ ካብ ናይ ቅድስቲ ቤተ ክርስትያን ሕግን ስርዓት ወፃእ ኮይኖም ኣብ ልዕሊ ህዝቢ ትግራይ ዘርኢ ምፅናት ይእውጁን ይፍፅሙን ዘለው ሊቃነ ጳጳሳት ኢትዮጵያ ተሓተቲ እንተዘይገርዎም እቲ ሲኖዶስ ኣይውክለናን ክብል ሃገረ ስብከት ከተማ መቐለ ገሊፁ፡፡
በቶም ፋሽስታወያን ኣብ ልዕሊ ህዝቢ ትግራይ ይወርድ ዘሎ ግፍዕን በደልን ጠጠው ክሳብ ዝብል ሃገረ ስብከት ከተማ መቐለ ኣብ ጎኒ ቃልሲ ህዝቢ ትግራይ ኮይኑ እጃሙ ከም ዝፍፅም ኣብ ዘውፅኦ ቅዋም መግለፂ ኣፍሊጡ፡፡ ሃገረ ስብከት ከተማ መቐለ ጉጅለ ፋሽሽታውያን ፆታ፣ ዕድመ፣ ሃይማኖትን ዘርኢን እንከይፈለዩ ኣብ ልዕሊ ህዝቢ ትግራይ ገዳማትን ኣብያተ ክርስትያንን፣ መራሕቲ ሃይማኖት፣ መነኩሳትን ትካላት ልምዓትን ይፍፅምዎ ዘለው ግፍዒ፣ ዕንወት፣ ጉሕለትን ዝኩንን በዓል 12 ቅዋም መግለፂ ኣውፂኡ፡፡
ፋሽስታውያን ህዝቢ ትግራይ ንምንፃት ኣብ ልዕሊ ሰላማውያን ብሰማይን ብምድርን ይፍፅምዎ ዘለው ደብዳብን ኩለ መዳያዊ ምዕፃውን፣ ህዝቢን መንግስታትን ዓለም ጠጠው ንከብል ሓገዝቲ ክኾኑ እቲ ሃገረ ስብከት ፀዊዑ፡፡
ኣብ ኣዲስ ኣበባን ካልኦት ከባበታት ኢትዮጵያን ኣብ ልዕሊ ትግራዎት ዝበፅሕ ዘሎ ዘርኢ መሰረት ዝገበረ መጥቃዕቲ ደው ከብል ዝፀወዐ ሃገረ ስብከት መቐለ፣ ቅዱስ ሲኖዶስ ኢትዮጵያ ካብ ናይ ቅድስቲ ቤተ ክርስትያን ሕግን ስርዓት ወፃእ ኮይኖም፣ ኣብ ልዕሊ ህዝቢ ትግራይ ዘርኢ ምፅናት ይእውጁን ይፍፅሙን ዘለው ሊቃነ ጳጳሳት ኢትዮጵያ ተሓተቲ እንተዘይገርዎም እቲ ሲኖዶስ ኣይውክለናን ክብል ኣፍሊጡ፡፡
ብሃይማኖታዊ ጉልባብ ዝተመስረተ ማሕበረ ቅዱሳን ኣንፃር ህዝቢ ትግራይ ዝተሰለፈ ብምዃኑ ብሽም እቲ ማሕበር ዝግበር ዝኾነ ምንቅስቓስ ተቐባልነት የብሉን ዝበለ እቲ መግለፂ በቶም ፋሽስታወያን ኣብ ልዕሊ ህዝቢ ትግራይ ይወርድ ዘሎ ግፍዕን በደል ጠጠው ክሳብ ዝብል ሃገረ ስብከት ከተማ መቐለ ኣብ ጎኒ ቃልሲ ህዝቢ ትግራይ ኮይኑ እጃሙ ከም ዝፍፅምን ፋሽሽታውያን ድማ ኣብ ቅድሚ ዓለም ለኸ ሕጊ ተሓተቲ ክኾኑን ይግባእ ኢሉ፡፡
ሊቀ ጳጳስ ሃገረ ስብከት ከተማ መቐለ ኣቡነ ኢሳይያስ ፋሽስታውያን ኣብ ልዕሊ ህዝቢ ትግራይ ይፍፅምዎ ዘለው ቕሉዕ ዘርኢ ምፅናት ከብቅዕ መራሕቲ ሃይማኖትን መእመናን ኣብ ጎኒ ንዓዱን ንክብሩን ዝኳሻሕ ዘሎ ጅግና ሰራዊት ትግራይ ብፀሎትን ብንዋይን ክሳተፉ ሃይማታዊ ፃዊዒት ኣቕሪቦም፡፡
ህልውና ትግራይ ንምርግጋፅን ህዝቢ ትግራይ ንምድሓንን በቢ ከባቢኡ ዘለው መራሕቲ ሃይማኖትን ሃገረ ስብከታትን ሓቢሮም ክሰርሑ ፃዊዒቱ ዘቕረበ ሃገረ ስብከት ከተማ መቐለ ብሕልፊ ኣብ ልዕሊ ህፃናትን ኣዴታትን ዝበፅሕ ዘሎ ማሕበራዊ፣ቁጠባውን ስነ ልቡናውን ሃሰያ ከብቅዕ ኩሉ እጃሙ ክፍፅም ይግባእ ኢሉ፡፡
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
14 ጥቅምቲ 2014 ዓ/ም
ፍልፍል፦ ቴሌቪዥን ትግራይ

ኣብ ከተማታት ዓድዋን ማይፀብ ደባዳብ ነፋሪት ተኻይዱ
ኣብ ግንባር ኣብ ዝካየዱ ዘለዉ ውግኣት ሕርሕራይ ዝድሰቕ ዘሎ ጉጅለ ፋሽሽቲ ኣብይ ኣሕመድ ሎሚ 14 ጥቅምቲ 2014 ዓ.ም ኣብ ከተማታት ዓድዋን ማይ ፀብርን ደብዳብ ነፋሪት ከም ዘካየደ ንምፍላጥ ተኻኢሉ።
እቲ ደብዳብ ኣየር ኣብ ከተማ ዓድዋ ኣብ ፋብሪካ ጨርቃጨርቅ ኣልመዳን ኣብ ከተማ ማይፀብሪ ድማ ሆስፒታል እምባ ማድረ እንትኾን በቲ ደብዳብ ነፈርቲ ንጊዚኡ ቁፅሮም ኣብ ዘይተፈለጡ ሰላማውያን ሰባትን ንብረትን ጉድኣት በፂሑ።
ቢሮ ርክብ ህዝብን መንግስትን ትግራይ
14 ጥቅምት 2014 ዓ.ም
መቐለ

ውድብ ሕቡራት ሃገራት ኣብ ልዕሊ ፋሽስታዊ መንግስቲ ኢትዮጵያ ተግባራዊ ስጉምቲ ክወስድ ፃውዒት 
ፋሽስታዊ መንግስቲ ኢትዮጵያ ናብ ሰደቓዊ ዘተ ክመፅእ እዚ ከይኮነ ተሪፉ ውድብ ሕቡራት ሃገራት ናይ ባዕሉ ስጉምቲ ክወስድ ውዳበ ፍትሒን ደሕንነትን ትግራይ ሓቲቱ ኣሎ።
ፋሽስታዊ መንግስቲ ኢትዮጵያ ህዝቢ ትግራይ ንዝሓለፉ 11 ኣዋርሕ ብኹናት ዝሃሰዮ ከይኣኽሎ ፣ ሐዚ ድማ ናብ ትግራይ ዝኾነ ይኹን ሰብኣዊ ረድኤት ኣይሓልፍን ኢሉ ምኽልካሉ ፣ ውድብ ሕቡራት ሃገራት ዓገብ ክብሎ ይግባእ ኢሉ ውዳበ ፍትሒን ደሕንነትን ትግራይ።
እቲ ውድብ ንዋና ፀሓፊ ውድብ ሕቡራት ሃገራት ኣንተንዮ ጉተሬዝ ኣብ ዝለኣኾ ሰነድ ፋሽስታዊ ጉጅለ ኣብይ ካብ መቐለ ዝወፃእኹ ንዝሐሸ ሰላምን ገባር ንክሓርስን እዩ ኢሉ ዋላ ከደናግር እንተፈተነ ብግብሪ ግን ህዝቢ ሰብኣዊ ረድኤት ከይረክብ ይሰርሕ ምህላው ኣረዲኡ።
ካብዚ ብተወሳኺ ኢሉ እቲ ውዳበ ኣብቲ ሰነድ ሓሶትን ምትላልን ልማዱ ዝኾነ መንግስቲ ኢትዮጵያ ካብ መቐለ እንትወፅእ በይናዊ ቶኽሲ ደው ምባል ኣውጀ ዋላ እንተበለ ፣ ንዝሓለፉ ሰለስተ ኣዋርሕ ግን ኣፅዋር ኩናት ክዕድግን ሓደሽቲ ምልምል ሰራዊት ከሰልጥንን ከም ዝሓገየ ፣ እዚ ድማ ንሰላም ዘለዎ ቅሩብነት ባዶ ምዃኑ ዘመላኽትን እዩ ክብል ገሊፁዎ ኣሎ።
ውዳበ ፍትሕን ደሕንነትን ተጋሩ ወሲኹ ከም ዝገለፆ ፣ ውድብ ሕቡራት ሃገራት ኣብ ትግራይ ዘሎ ዓፀቦ ንከብቅዕ ጉዳይ ትግራይ ኣጀንዳ ገይሩ ምዝታዩ ዝነኣድ ኾይኑ፣ገለ ከም በዓል ቻይና ፣ ህንዲን ሩስያን ካብ ዝተረፋ ሃገራት ዓለም ተፈልየን ናይ በይነን ድሌት ዘሰጉማሉ ኣካይዳ ክኣልዮን ፣ እቲ ውድብ ኣብዝሓ ድሌት ሃገራት ዓለም ኣብ ግምት ኣእትዩ ተግባራዊ ስጉምቲ ክወስድን ፀዊዑ ኣሎ።
ካብዚ ብተወሳኺ ድማ ኢሉ እቲ ሰነድ ፣ ህዝቢ ትግራይ ብሰብ ሰራሕ ጥሜት ዝበፅሖ ዘሎ ስቓይ ከይኣክል ፣ መዓልታዊ ብነፈርቲ ይድብደብ ከምዘሎን ማሕበረሰብ ዓለም ይኹን ውድብ ሕቡራት ሃገራት ነዚ ፋሽታዊ ጨፍጫፍ ብትሪ ኾኒኑ ስጉምቲ ክወስደሉን ከምዝግባእ ገሊፁ ኣሎ።
መንግስቲ ትግራይ ሐዚ እውን ንሰላም ተደጋጋሚ ፃውዒት የቕርብ ከምዘሎን ፣ ጉጅለ ፋሽስት ኣብይ ግን ነዚ ፃውዒት ሰላም ምንፃጉ ባህሪ ውልቀ ምልክቱ ዘመላኽት ስለ ዝኾነ ውድብ ሕቡራት ሃገራት ነዚ ሸለል ኢሉ ክርእዮ ከምዘይብሉ እዩ እቲ ትካል ዘቕረቦ ሰነድ ሓቢሩ ዘሎ።
ኣብ መወዳእታ ፣ ቅድም ክብል ምስ ኮሚሽን ብኣዊ መሰላት ኦትዮጵያ ብምዃኑ ብዛዕባ ተኻይዱ ዝተብሃለ መፅናዕቲ ኩለመዳያዊ ጥሕሰት ሰብኣዊ መሰል ዝምልከት ፣ ማሕበረሰብ ትግራይ ነዚ ፀብፃብ ከም ዘይቕበሎን ፣ ውድብ ሕቡራት ሃገራት ምስ መሓውራቱን ካልኦት ዘይሸራውያን ኣካላት ብምዃን እቲ መፅናዕቲ ዳግም ከካይዶ ፣ ውድበ ፍትሒን ደሕንነትን ትግራይ ፃውዒት ኣቕሪቡ ኣሎ።
ቢሮ ርክብ ህዝብን መንግስትን ትግራይ
13 ጥቅምቲ 2014 ዓ/ም
መቐለ
#ትግራይ ሚድያ ሃውስ

ሎሚ ብጉጅለ ፋሽሽቲ ኣብይ ኣሕመድ ኣብ ከተማ መቐለ ኣብ ልዕሊ ንፁሃን ዜጋታት ዝተኻየደ ደብዳብ ነፋሪት እታ ክትድብድብ ዝመፀት ነፋሪት፣ ዝመፀትሉ ጊዜ እንትረአ፣ ብሓደ ገፅ ኮነ ተባሂሉ ናይ UN ኣውሮፕላን ናብ መቐለ ኣብ እትመፀሉ እዋን ምዃኑን ፀረ ነፈርቲ ከይትኮሰሉ ብሽፋን ከምዝመፀን ብኻሊእ ገፅ ድማ ነፈርቲ UN ሓደጋ ክገጥመን እሞ እተን ነፈርቲ ናብ ትግራይ ከይመፃን መቐፀልታ እቲ ዝጀመሮ ምፅናት ህዝቢ ፕሮጀክት ኣጠናኺሩ ዝቕፅለሉ ዘሎ ምዃኑ ተገንዚብና ኩሉ ትግራዋይ ነዚ እከይ ተግባር ከቃልዕ ከምኡ እውን ማሕበረሰብ ዓለም ነዚ ብዝግባእ ተረዲኡ ግብራዊ ስጉምቲ ክወስድ ይግባእ።
ቢሮ ርክብ ህዝብን መንግስትን ትግራይ
12 ጥቅምቲ 2014 ዓ/ም
መቐለ

ማሕበር ልምዓት ትግራይ ኣብ ዳግመ ህንፀት ትግራይ ልዑል ጠመተ ሂባ ትሰርሕ ኣላ
ኣብ ዝሓለፉ ሰለስተ ዓሰርተ ዓመታት ኣብ ህንፀት ልምዓት ሓይሊ ሰብ ልዑል ጠመተ ሂባ ብምስርሓ ብኣተሓሳስባ፣ ክእለትን ፍልጠትን ዝማዕበለ ጥዑይን መፍረያይን ዜጋ ንምፍጣር ዘኽእሉ ዓበይቲ ዋኒናት ልምዓት እናወገነት ከምዝመፀት12 ጥቅምቲ 2014 ዓ/ም ኣብ ዘውፀኣቶ ሰሙናዊ መልእኽታ ማሕበር ልምዓት ትግራይ ኣፍሊጣ።
ብግፍዓዉያን ወረርቲ ሓይልታትን ልፍንቲ ፈጢሮም ኣብ ትግራይ ተመዝጊቦም ዝነበሩ ዓወታት ልምዓት ብምብራሶም ተመዝጊቡ ዝነበረ ልምዓታት ንድሕሪት ክጉተት ከምዝኻኣለ ኣብ መግለፂኣ ዝሓበረት ማሕበር ልምዓት ትግራይ፣ ህዝቢ ትግራይ ብምልዕዓልን ብምውዳብን ንምልዓት ትግራይ ዝክኣሎ ንኸበርክት ኣብ ምግባር ዕቑር ልምዲ ዘለዋ እታ ማሕበር፤ ከም ትማሊ ምስ ኣብ ውሽጢ ዓድን ወፃኢን ዘሎ ህዝባን ገበርቲ ሰናይ ትካላትን ብምዃን ኣብ ዳግመ ህንፀት ትግራይ ትኹረት ሂባ ትሰርሕ ከም ዘላ ሓቢራ።
ዕላማ እታ ማሕበር ምግሃድ ምዕብልትን ተብሃጊትን ትግራይ ከምዝኾነን ኣብ ህንፀት ትካላዉነትን ምጥንኻር ሓድነት ተጋሩን ልዑል ጠመተ ሂባ ትሰርሕ ከም ዘላን ብምዝኽኻር፣ ኣብ ውሽጥን ወፃኢ ዓድን ዝርከቡ ፈተውትን ደገፍትን ማሕበር ልምዓት ትግራይ፣ነቶም እትዓሞም ዘላ ውራያት ዳግመ ሕውየት ትግራይ ብግዜ የለን መንፈስ ብዕቱብ ክሳተፉ ፀዊዓ።
ሃለዋትናን ድሕንነት ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
12 ጥቅምቲ 2014 ዓ/ም
መቐለ

መልእኽቲ ዶክተር ደብረፅዮን ገብረሚካኤል
"ኣብ ልዕሊ ንፁሃን ዝካየድ ናይ ኣየር ድብዳብ፥ ውድቀት ናይዚ ፋሽሽት ጉጀለ ካብ ምቅልጣፍ ሓሊፉ ኣብ መሬት ንዘሎ ስዕረቶም ክቕይሮ ኣይኽእልን!
~~~~~~~~~~~~~~~~~~~~~~~~~~~~
እዞም ፋሽሽታውያን ኣብቲ ዝሓለፈ ሰሙን ንኣዋሪሕ ተዳልዮም ዘካየድዎ ተደጋጋሚ ፈተነታት፣ ሙሉእ ብሙሉእ ዘምከነ ፅኑዕ ህዝባዊ ሰራዊትና፣ ብምቕፃል ናብ ፀረ መጥቃዕቲ ብምስግጋር ኣብ ልዕሊ ፀላኢ ኣዝዩ ከቢድ ኪሳራ ኣብፂሑ'ዩ።
ሓየት ህዝቢ ሰራዊትና ኣብዚ ሰሙን ዘመገቦም ድሙቓት ዓወታት ድማ ብኹለመዳይ መቐይሮ ነጥቢ ተገይሩ ዝውሰድ'ዩ።
"እንዳ ዕኮት ኣይትተንኪ፣ ደሓር ከይትበኪ" ከም ዝበሃል፣ ሕዚ ፀላእቲ እታ መሸንቆቆ ናብ ክሳዶም ትዘውር ከምዘላ ብዘየማትእ ደረጃ ምርዳእ ጀሚሮም ኣለው።
እዞም ብማእለያ ዘይብሎም ወንጀላት ዝተጨማለቑ ፋሽሽት ጉጀለ፣ ብሓሶትን ምድንጋርን ካብዚ ንላዕሊ ክቕፅሉ ከምዘይኽእሉ እውን ግልፂ እናኾነሎም መፂኡ ኣሎ።
በዚ መሰረት ኣብዚ ሰዓት'ዚ ኣይንቕድሚት፣ ኣይንድሕሪት ኮይንዎም፣ ዝገብርዎን ዝሓስብዎን ጠፊእዎም ኣብ ናይ መወዳእታ ዓቕሊ ፅበት ብርኪ በፂሖም ኣለው።
እዚ ሕዚ እንሪኦ ዘለና፣ ንፁሃን ዜጋታት ዒላማ ዝገበረ ኣየር ደብዳባት እውን ፋሽሽታውያን ኣብታ ናይ መወዳእታ ሰዓት ዘካይድዎ ልሙድ ተግባርን መለለዪ ባህሪኦም ምዃኑ ዘርኢ ፍፃመ'ዩ።
ይኹን'ምበር እዚ ብፋሽሽታውያን ኣካላት ዝካየድ ዘሎ ናይ ቀቢፀ ተስፋ ግፍዕታት፣ ዝያዳ ቃልስና ክሕይል፡ ናይ ውድቀቶም ጊዜ ከሳልጥ እተዘይኮይኑ፣ ንስዕረቶም ክቕይሮ 
ኣይኽእልን።
ህዝብና እውን እዚ ኣብ ግምት ብምእታው ግቡእ ጥንቃቐታት ክገብር የዘኻኽር።
ሃለዋትናን ድሕንነትናን ብቕልፅምና!
ትግራይ ትስዕር!
ሰላም!
"

ወፍሪ ምትእኽኻብ ናውቲ ትምህርቲ ከምዝተጀመረ ተሓቢሩ
ናብ ቀዳማይ ብርኪ ትምህርቲ ዝኣትዉ ተምሃሮ ዝጥቀሙሎም ንትምህርቲ መጀመሪ ዝኾኑ ቦርሳታት ሓዊሱ መሳርሕታት ፅሕፈት ማለት ደብተር፣እርሳስ፣ቢሮ፣መፃሕፍቲ፣መዝገበ-ቃላት፣ወዘተ ንምእካብ ዘኽእል ወፍሪ ምትእኽኻብ ናውቲ ትምህርቲ ከምዝጀመረት ማሕበር ልምዓት ትግራይ ሓቢራ።
ብምዃኑ ኣብዚ ተጀሚሩ ዘሎ ወፍሪ ምትእኽኻብ፣ ኩሉ ማሕበረሰብ ትግራይ ትምህርቲ ቅድሚ ምጅማሩ ዝከኣሎ ኩሉ ንከወፍይ ማሕበር ልምዓት ትግራይ ኣብ ሰሙናዊ መግለፂኣ ፀዊዓ ኣላ።
" ንምሃር ንምክት ትግራይ ትስዕር" ብዝብል መሪሕ ሓሳብ ካብ ቀዳማይ ክሳብ ሻድሻይ ስሩዕ ትምህርቲ ኣብ ቀረባ ከምዝጅመር ቢሮ ትምህርቲ ትግራይ ምድላዋቱ ከምዝወገነ ምፍላጡ ይዝከር።
ቢሮ ርክብ ህዝብን መንግስትን ትግራይ
11 ጥቅምቲ 2014 ዓ/ም
መቐለ

ኣብ ዓይነታት ትምህርቲ፣ መምርሒ ከም ዝተዳለወን ኣብ ኣፈፃፅማ ገለ ዓይነታት ትምህርቲ ምምሕያሽ ከም ዝተገበረን ተሓቢሩ
ካብ 15 ጥቅምቲ 2014 ዓ/ም ካብ 1ይ ክፍሊ ክሳብ 6ይ ክፍሊ ትምህርቲ ብዕሊ ከምዝጅመር፣ ኣብ ዓይነታት ትምህርቲ መምርሒ ከም ዝተዳለወን ኣብ ኣፈፃፅማ ገለ ዓይነታት ትምህርቲ ምምሕያሽ ከም ዝተገበረን ቢሮ ትምህርቲ ትግራይ ኣፍሊጡ፡፡ 
ሓላፊ ቢሮ ትምህርቲ ትግራይ ዶክተር ሽሻይ ኣማረ ከም ዝሓበርዎ ፣ ኣብ ትግራይ ከይዲ ምምሃር ምስትምሃር ብዘይካ ዞባ ምዕራብን ኻልኦት ካብ ኢድ ፀላኢ ሓራ ዘይወፃ ከባብታትን፣ ኣብ ዝተረፉ ዞባታት ስሩዕ ከይዲ ምምሃር ምስትምሃር ንምክያድ ምድላዋት ከምዝተገበረ ሓቢሮም፡፡ነዚ ንምፍፃም ድማ ንሕድሕደ ዓይነታት ትምህርቲ መምርሒ ከም ዝተዳለወን ኣብ ኣፈፃፅምኡ ድማ ኣብ ዓይነት ትምህርቲ ታሪኽ ዝተወሰነ ምምሕያሽ ከም ዝተገበረ ዝሓበሩ ኣይተ ሽሻይ ፣ ኣብዚ ዝተወሰነ ምምሕያሽ ንምግባር ዝተደለየ ቀንዲ ምኽንያት ድማ ኣብቲ ዓይነት ትምህርቲ ክጎልህ ዝግብኦ ንምጉላህን ክውገድ ዝግብኦ ድማ ንምውጋድን ክጥዕም ከምዝኾነ፣ እዚ ድማ ንስርዓት ትምህርቲ ከምዘይምልከት ሓቢሮም፡፡ 
ኣወፋፍራ ሓይሊ ሰብ ብዝምልከት ድማ ብምኽንያት ወረርቲ ፋሽሽታውያን ሓይልታት ብርክት ዝበሉ መምህራን ግዳይ ሞትን ምፍንቓልን ከም ዝኾኑ፣ቑፅሮም ዘይናዓቕ መምህራን ድማ ሃለዋቶም ዘይፍለጡ ከምዘለው ዝሓበሩ ዶክተር ሽሻይ፣ ነዞኦም ንምምላኣ ድማ በቢወረድኡ ዝርከቡ ኣመራርሓ ትምህረቲ ስራሕቲ ምትዕርራይ ከምዝገብሩ ገሊፆም፡፡ 
ኣብ መወዳእታ ኣብ ዝሓለፉ እዋናት ሰብኣዊነት ዝጎደሎም ፋሽሽታውያን ወረርቲ ሓይልታት ኣብያተ ትምህረቲ ትግራይ ዝስበር ሰይሮም ፣ ዝቃፀል ድማ ኣቃፂሎም ፣ ማዓስከሮም ድማ ኾይነን ፀኒሐን እየን፡፡ በዚ ምኽንያት ድማ ቅድሚ ምጅማር ከይዲ ምምሃር ምስትምሃር እተን ኣብያተ ትምህርቲ ካብ ነተጉቲ ኾነ ኻልኦት ንህፃናት ሕማቕ ምስሊ ክፈጥሩ ዝኽእሉ መሳርሕታት ነፃ ምዃነን ክረጋገፅ ይግባእ ኢሎም፡፡
ሃለዋትናን ድሕንነትናነ ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
09 ጥቅምቲ 2014 ዓም
መቐለ
ኣብ ትግራይ ልዕሊ 6 ነጥቢ 3 ሚልዮን ህዝቢ ንሓደጋ ጥሜት ከምዝተቓለዐ ተሓቢሩ
ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ ዘካየድዎ ጆኖሳይድ ስዒቡ፣ልዕሊ 6 ነጥቢ 3 ሚልዮን ህዝቢ ትግራይ ንሓደጋ ጥሜት ከምዝተቓለዐን፣ ካብዚኦም ድማ እቶም ከባቢ ሓደ ሚልዮን ህዝቢ ኣብ ዝኸፈእ ሓደጋ ጥምየት ከምዘለው ቢሮ ልምዓት ሕርሻን ገፀርን ትግራይ ኣፍሊጡ፡፡ 
ዳይሬክተር ዳይሬክቶሬት ርክብ ህዝቢ ቢሮ ልምዓት ሕርሻ ገፀርን ትግራይ፣ ኣይተ ሚኪኤለ ምሩፅ ብፍሉይ ንቢሮ ርክብ ህዝብን መንግስትን ኣብ ዝሃቦ መብርሂ፣ ከምዝበልዎ፣ ህዝቢ ትግራይ ብምኽንያት ፋሸሽታውያን ወረርቲ ሓይልታት እታወታት ሕርሻ ንምድኻም ካብ ዝወሰድዎ ስጉምትታት ዕፅዋ መዳበርያ፣ ምኽልኻል ማሕረስ፣ እዋን ዘርኢ ንክሓልፍ ምግባር፣ ምሕራድ ተሓረስቲ ኣብዑርን ኻልኦት ኣካል ዘርኢ ምፅናት ዝኾኑ መናውራታት ፈፂሞም እዮም።
ይኹን እምበር ሓረስታይ ትግራይ ጎና ጎኒ ህዝባዊ ኵናት፣ እቶም ፀገማት ብምፅዋር ባህላዊ እታወታት ሕርሻ ብምጥቃም ንስራሕቲ ሕርሻ ከካይዶ ከምዝኸኣለ ዝሓበሩ ኣይተ ሚኪኤለ፣ ዞባ ምዕራብ ትግራይ ከም ዞባ ግና ክሳብ ሐዚ ኣብ ኢድ ፀላኢ ብምህላው ንምህርቲ ሕርሻ ካብ ዘይምሃብ ብዝዘለለ ብርክት ዝበሉ ነበርቲ እቲ ዞባ ብምምዝባሎም ምኽንያት ንምሒር ጥምየትን ሞትን ተቓላዕቲ ከምዝኾኑ ሓቢሮም፡፡ 
ንህዝቢ ትግራይ ካብ ሰብ ስራሕ ጥምየት ብተወሳኺ ወራር ዕስለ ኣንበጣ ካልእ ፈተና ኾይንዎ ከምዝፀነሐ ዝሓበሩ ኣይተ ሚኪኤለ፣ ኣብዚ ዓመት እውን ብተመሳሳሊ ኣብ ዝተፈላለዩ ወረዳታት ትግራይ እቲ ዕስለ ኣንበጣ ዳግም ተኸሲቱ ከም ዝነበረን፣ ይኹን እምበር ኣብ ዘራእቲ ዘብፅሖ ጉድኣት እኳ እንተዘይሃለወ፣ ሕብረተሰብ ዝባፅሑ ዝራእቲ ኣብ ምእካብ ትኹረት ሂቡ ብንቕሓት ክሰርሕ ከም ዝግባእ ኣተሓሳሲቦም፡፡
ኣብ መወዳእታ ከም ቢሮ ልምዓት ሕርሻን ገፀርን ትግራይ ንምክልኻል ዘኽእል ኣወዳድባን ምውፋር ሓይሊ ሰብ፣ ምትእኽኻብ ምዝርጋሕን ናውቲ ፀረ ባልዕን ኬሚካላት 11 ናቑጣታት ብምጥያሽ ይሰርሕ ከምዘሎ ኣፍሊጦም፡፡ 
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
09 ጥቅምቲ 2014 ዓ/ም

እዋናዊ መግለፂ መንግስቲ ትግራይ
ብሰራዊት ትግራይ ተዳሂኹ ስዕረት ኣብ ልዕሊ ስዕረት ዝጉምጎም ዘሎ ጉጅለ ፋሽሽቲ ኣብይ ኣሕመድ፤ንፁሃት ወገናት ብነፋሪት ምጭፍጫፉ ዕለተ ሞቱ ምቕራቡ ዘርኢ እዩ።
ቅድሚ ኩሉን ልዕሊ ኩሉን ሎሚ 08 ጥቅምቲ 2014 ዓ.ም ንግሆ ከባቢ ሰዓት 4:20 ን ቀትሪ ሰዓት 6:25 ን ነበርቲ ከተማ መቐለን ከባቢኣን ዕዳጋ ኣብ ዝገብርሉ ዓዲ-ሓቅን ከባቢ መቐለ ዘሎ መሰቦ ዝተባሃለ ቦታን ጉጅለ ፋሽሽቲ ኣብይ ኣሕመድ ክልተ ግዘ ተመላሊሱ ብናይ ውግእ ነፋሪት ጀት ብዘካየዶ ኣረሜናዊ ጨፍጫፍ ንፁሃን ደቂ ትግራይ ግዳይ ሞትን መቁሰልትን ኮይኖም ኣለው።
ስለዝኾነ መንግስቲ ትግራይ ዝተሰመዖ መሪር ሓዘን ብሽም ህዝቢ ትግራይ እንትገልፅ፣ንግዳያት ስድራ፣ኣዝማድን ፈተውትን ፅንዓት ይሃብኩም ይብል።
ጉጅለ ፋሽሽት ኣብይ ኣሕመድ ኮነ ኢሉ ሓሲቡን ኣስተንቲኑን ሎሚ ካብ ዝተፈላለዩ ከባቢታት ትግራይ ተኣኻኺቦም ዕዳጋ ዝገብርሉ ዕዳጋ ሶኒ ምዃኑ ከምኡ ውን እቲ ከባቢ ተኸተልቲ ሃይማኖት እስልምና ነበርቲ ከተማ መቐለ መበል 1496 በዓል መውሊድ ዝኽበረሉ ቦታን ዕለትን ምዃኑ ፈሊጡ፣ኣብ ዓውደ ግንባር ዝበፀሖ ስዕረት ንምጉልባብ ከምልማዱ ደም ንፁሃን ከም ወሓዚ ሩባ ከፍስስ ብናይ ውግእ ነፈርቲ ኣረሜናዊ ጨፍጫፍ ምክያዱ እቲ ጉጅለ ቅድሚ ሰለስተ ዓመትን ፈረቓን ዝጀመሮ ምፅናት ህዝቢ ትግራይ ኣካል ምዃኑ ፈተውቲ፣ዓለም-ለኸ ማሕበረሰብን ኩሉኹም መድረግቲ ኣካላትን ከምእትርድእዎ ኣይጠራጠርን፤ ይኹን ደኣምበር እዚ ኣረሜናዊ ጨፍጫፍ ጉጅለ ፋሽሽቲ ኣብይ ኣሕመድ ንህዝቢ ትግራይ ብዝበለፀ ኣሐሪኑ ቃልሱ ከደንፍዕ ይገብሮ እምበር ፈፂሙ ኣየንበርክኾን።
ብምዃኑ ህዝቢ ትግራይ ነዙይ ንሰላም ተሓሲሙ ኣብ ልዕሊ ህልውናኻን ድሕንነትኻን ተላዒሉ ዘሎ ፋሽሽታዊ ሓይሊ መሊእኻ እተቃብፆ በቲ ዝጀመርካዮ ህዝባዊ ቃልሲ ብምዃኑ፤ ፀላኢ ብዘካይዶ ዘሎ ናይ ዓቕሊ ፅበት ደብዳብ ነፈርቲ ከይተሰኮንካ ቃልስኻ ብምጥንኻርን ግቡእ ጥንቃቐ ብምውሳድን ሓመድ ድበ ፀላእትኻ ብቕልፅምካ ከምእተረጋግፆ ንፃት ውን ዘጠራጥር ኣይኮነን።
ማሕበረሰብ ዓለም ንዘቕረቦ ፃውዒት ሰላም ህዝብን መንግስትን ትግራይ ንሰላም ካብ ዘለዎም ክቱር ባህጊ ተላዒሎም ብተደጋጋሚ ከምዝቕበልዎን ድልዊ ከምዝኾኑን እንተገለፁ 'ኳ እዙይ ፋሽሽታዊ ሓይሊ ህዝቢ ትግራይ ንምፅናት ካብ ዘለዎ ምሒር ድሌት ንሰላም ተሓሲሙ ኣብ ልዕሊ ሰላማውያን ሰባት ነበርቲ ከተማ መቐለ ደብዳብ ነፈርቲ ኣካይዱ ኣሎ።
ስለዝኾነ ድማ ማሕበረሰብ ዓለም ህዝብን መንግስትን ትግራይ ነዙይ ተገዲዶም ዝኣተውዎን ምእንቲ ህላወኦምን ዘላቒ ሰላሞምን ዘካይድዎ ዘለዉ ቃልሲ ብምድጋፍ ኣብ ልዕሊ እዙይ ፋሽሽታዊ ሓይሊ ዘየዳግም ተግባራዊ ስጉምቲ ንክትወስዱ ፃውዒትና ነቕርብ።
ሃለዋትናን ድሕንነትናን ብቕልፅምና!
ትግራይ ትስዕር!
መንግስቲ ትግራይ
08 ጥቅምቲ 2014 ዓ/ም
መቐለ

እዋናዊ መግለፂ መንግስቲ ትግራይ 
መማረፂ ስኢናን፣ ተገዲድናን እንወስዶ ስጉምቲ ተሓተቲ፣ ጉጅለ ፋሽሽት ኣብይ ኣሕመድን መሻርኽቱን እዮም

ካብ ስዕረቶም ዘይመሃሩ ጉጅለ ፋሽሽት ኣብይ ኣሕመድን መሻርኽቱን ቅድሚ ስለስተ ዓመትን ፈረቓን ኣብ ልዕሊ ህዝብን መንግስትን ትግራይ፣ ኣዊጆም ዝተግበርዎ፣ ስነ ልቦናውን ቕሉዕ ወታደራዊን ወራራት ሎሚ እውን ብዝኸፍአ ኣገባብ ንምፍፃም ኩሉ ዓይነት ምድላዋት ወዲኦም ኲናት ህልቂት የካይዱ ኣለው።
እዞም ናይ ጥፍኣት ወረርቲ ሓይልታት፣ ኣብዞም ዝሓለፉ ኣርባዕተ ኣዋርሕ ብቀንዱ ብወፍሪ ኣሉላ ኣባነጋ ሓየት ሰራዊት ትግራይ ሕቖኦም ጎዚዙ ምስ ማእለያ ዘይብሉ ጋዕገልጠም መሳርሒ ኲናቶም ደኲዑ ናብ ሓሞኽሽቲ ኽቕየሩ ምስ ገበሮምን ካብዚ ዝተረፉ ኣምሊጦም ጭርኦም ዶጒሎም ምስ ሃደሙ፣ 21 ሰነ 2013 ዓ/ም ዋና ከተማ ትግራይና ዝኾነት መቐለና ሓዊስካ መብዛሕትኡ ቦታታት ትግራይና ኣየር ሓርነት ክትንፍስ ክኢሉ ኣሎ።
ይኹን እምበር እዞም ፕሮጀክት ጥፍኣት ሓንፂፆም እንትርፊ ተፈጥራዊ፣ ሰብኣዊን ማተርያላዊን ሃብትን ንብረትን ህዝብን መንግስትን ትግራይ ምፅናትን ምዕናውን ካሊእ ውራይን ገዛ ዕዮን ዘይብሎም ወረርቲ ሓይልታት፣ ትግራይና ብኣርባዕቲኡ ኩርናዓት ዓፅዮም፣ በቢ ዕለቱ ህዝቢ ትግራይ ብጥምየትን ሰኣን መድሓኒት ብዝተፈላለዩ ሕማማት ክረግፍ ገይሮምን ይገብሩን ኣለው።
ስለዝኾነ’ውን ትግራይ ሓኒቕካ ብምሓዝ ኣብ ልዕሊ ህዝቢ ትግራይ ዝበፅሐን ዝበፅሕ ዘሎን ጉድኣት ተሓተቲ ጉጅለ ፋሽሽት ኣብይ ኣሕመድ፥ መላፍንቱን ምዃኖም ክፍለጥ ኣለዎ።
ሳዕቤን ኲናት ዘስዕቦ ጣጣን፣ ብኣንፃሩ ዋጋ ሰላም እንታይ ምዃኑ ብክልስ ሓሳብ ዘይኮነስ ብተግባር ዝፈልጡን ዝትግብሩን ህዝብን መንግስትን ትግራይ፣ ትማሊ፣ ሎሚ፣ ይኹን ወትሮ ብዘይካ ሃንቀውታን ድሌትን ቅሳነት፣ ሰላም፥ ዲሞክራሲ፣ ልምዓትን ብጭፍርካ ሰሪሕካ ምንባርን፣ ፖለቲካዊ ፍልልያት ድማ ብዘተን ሕግን ጥራሕን ጥራሕን ከምዝፍትሑ ኣሚኖም፣ ንተግባራዊነቶም፣ ኩለ መዳያዊ ፃዕርታት ብምግባር ላዕልን ታሕትን እናበሉ ይርከቡ።
እንተኾነ ብሓደ ኢድ ምጥቓዕ ስለ ዘይካኣል ማለት ውን ብሰንኪ እዞም ደፕሎማሲ፣ ዘተን ሕጊ ዝሕርሞም ዘረግቲ ሰላም ወረርቲ ሓይልታት፣ ባህጊ ህዝብን መንግስትን ትግራይ ኣይሰመረን።
ዓለም ለኸ ማሕበረሰብ ብሓፈሻ ኣብ ጉዳይ ትግራይ ብተደጋጋሚ መርገፂታት ወሲድኩም ዕለታዊ መግለፂታት ኣውፂእኩም፣ ተውፅኡ እውን ኣለኹም።
ጉዳይ ትግራይ ብዘተ ንምፍታሕ፣ ወረርቲ ሓይልታት ናብ መኣዲ ሰላም ክኣትው ዝገበርክምዎ ፃዕርታትን ዘንበርክምዎ ማዕቀበትን ትህብዎ ዘለኩም ተደጋጋሚ መጠንቀቅታን ትገበርዎ ዘለኩም ፃውዒታት ብወረርቲ ሓይልታት ተቐባልነት ስለዘይረኸበ ናብ ነገራዊ ሓይሊ ክቅየር ኣይከኣለን።
ብካሊእ መዳይ ህዝቢ ትግራይ ኣብ ከቢድ ማሕበረ-ኢኮኖሚያዊ ቅልውላው ኣትዩ ብሓለንጊ ጥምየት ኣብ ዝረግፈሉ ዘሎ እዋን ህዝብና ደገፍ እኽልን መድሓኒትን ከይረክብ ሰራሕተኛታትን ሓለፍትን ረድኤት ሕቡራት መንግስታት፣ ጉጀለ ፋሽሽት ኣብይ ኣሕመድ ኣባሪርዎም ኣሎ።
ወረርቲ ሓይልታት እዙይን ካልኦት እኩይ ተግባራትን እንትፍፀሙ ፀገም ዝፈትሕ፥ ለውጢ ዘምፅእ ስጉምቲ ብዓለም ለኸ ማሕበረሰብ ኣይተወሰደን።
ብሓፂሩ ህዝብን መንግስትን ትግራይ ዝበፅሖም ማእለያ ዘይብሎም በደላትን ፀገማትን ተፃዊሮም ንኹሉ ነገር ብትዕግስቲ ተፀሚሞም ተፀብዮም እቲ ፀገም ብሰላም ፣ ዘተ፣ ሕግን ዲፕሎማስያውን ቃልሲን ንምፍታሕ ዕድል ሂቦም ብልብን ብቅንዕናን ተቃሊሶም እንተኾነ ጉጅለ ፋሽሽቲ ኣብይ ኣሕመድ ምስ መሻርኽቱን ተመሻጢሩ ነቲ ዕድል ዘተ ፍረ ኣልቦ ኮይኑ ክተርፍ ገይሩ ኲናት ወሊዑልና ኣሎ ፡፡ ስለዝኾነ’ውን ህዝብን መንግስትን ትግራይ ዝፅበይዎ ዝነበረ ኣፋፍኖት ዘተ ሰላም ተስፋ ዘይብሉ ብምዃኑ ወርርቲ ሓይልታት ሂቦምና ዘለው ዕድል ሓንትን ሓንትን ጥራሕ እያ ፡፡ ንሳ እውን ወረርቲ ሓይሊታት ብዝርደኦም ቋንቋ ማለት እውን፣"ሃለዋትናን ድሕንነትናን ብቅልፅምና" ዝብል መሪሕ ሓሳብና እንተይፈተውና ተገዲድና ብምትግባር፣ ወረርቲ ሓይሊታት ዝወልዕዎ ውግእ መኪትና ከም ልማድና ፀላእትና ብሓይሊ ብረት ምሕምሻሽ እዩ፡፡ 
ሕዚ’ውን ንዓለም ለኸ ማሕበረሰብ ደለይቲ ሰላም ፈተውትናን ደገፍቲ ህዝባዊ ቃልሲና ንክነፍልጦም እንደሊ፣ ተወሊዑ ዘሎ ኲናት ብሰላም መዕለቢ ክግበረሉ እንተኾይኑ ጉጅለ ፋሽሽቲ ዓብይ ኣሕመድን መሻርኽቱን ቅድም ክብል ዘቕረብናዮም ጉዳያት ቶኽሲ ጠጠው ምባልን ዘተን ከይሸራረፉ ብዘይውዓል ሕደር ቀልጢፎም ይቀበሉ ፣ ኣይፋሉን እንተይሎም ግና ፣ ወረርቲ ሓይልታት ንሓንሳብን ንሓዋሩን ንምቅባፅ ንግደድ ዘለና ምዃንና ክፍለጥ ኣለዎ።
ዝኸበርካ ህዝቢ ትግራይ!!
ኣብቶም ዝሓለፉ ዓሰርተ ሓደ ኣዋርሕ ፣ ብወረርቲ ሓይሊታት ዝበፅሐካ ኣእምራዊ ስብራት ፣ ሰብኣዊ ህሊናዊን ማሕበረ- ኢኮኖምያውን ቅልውላውን ተሰኪምካ ብፍላይ ኣብዚ እዋን እዙይ በፂሑካ ዘሎ ዓፀቦን ጥምየትን ተፃዊርካ፣ ቀዳማይ፣ ካልኣይን ሳልሳይን ኣጀንዳኻ ህዝባዊ ኩናትና ምዕዋት እዩ፣ ኩሉ ነገር ድሕሪ ሃለዋትን ድሕንነትን ህዝቢ ትግራይ እዩ ኢልካ ደቅኻ መሪቕካ ኒሕን ወነን ኣስኒቕካ ናይ ሎሚ ፣ ፅባሕን ቀፃሊትን ትግራይና ሰብ ዋና ዝኾኑ መላምል ደቅኻ ፣ንቃሕ!
ተወደብ!
ተጋደል!
ተዓወት!
ዝብል ጭርሖ ተሓንጊጦም ናብ ታዕሊም ክውሕዙ ገይርካ፤ትገብር እውን ኣለኻ ፡፡ እዞም መላምል ደቅና ምስቶም ቅድም ኢሎም መስተንክር ቅያ ዝሰርሑ ደቅኻ ተፀንቢሮም ደመኛ ፀላእትና ከም ዝሕምሽሽዎም ኣየጠራጥርን፡፡ ስለዝኾነ ህዝብና ዝጀመርካዮ ኩለመዳያዊ ምርብራብ ኣደንፊዕኻ ቀፅለሉ፡፡ ወገናትና ብጥምየት ከይሃልቁ እትገብሮ ዘለኻ ምድግጋፍ ከም እትቕፅለሉ እውን መንግስቲ ትግራይ ኣይጠራጠርን፡፡ ንኹሉ ክሳብ እቲ ዘይተርፍ ወርቃዊ ዓወት ኣብ ኢድካ ትዓትር መኸተኻ ኣዛይድካ ቀፅል።
ህዝቢ ትግራይ ብኽባ ተሓኒቕካ፥ ብጥምየትን ሕማምን ክትረግፍ ዝተፈረደልካ ይኹን እምበር ህዝብና ንኹሉ ክባ ፈንፂሕካ ንክጎብጠካ ዝተልዓለ ሰራዊት ብምድምሳስ ዘይተርፍ ዓወት ንምምዝጋብ ወፍርኻ ኣሐይል።
ዝኸበርካ ሰራዊት ትግራይ
ኣብቶም ዝሓለፉ 11 ኣዋርሕ፣ ደመኛ ፀላእትና ኩሎም ወረርቲ ሓይልታት መኪትካ፣ ልክዖም ክፈልጡ ገይርካ ኢኻ።
ፀላእትና ሕዚ’ውን ወሊዖሞ ዘለዉ ወራር ብምምካት ክተመዝግቦ ጀሚርካ ዘለኻ ድሙቕ ዓወት ህዝብን መንግስትን ትግራይ ሓበንን ኩርዓትን ይስምዖም።
እዞም ኣብ ኣፍ ደገ መቓብር ኮይኖም፣ ዝፍክሩን ዝዕንድሩን ዘለው ኩሎም ወረርቲ ሓይልታት ደራዓዒምካ፣ ሕነ ህዝብና ፈዲኻ፣ ዓለም ብዓለሙ ዘስደምም ካሊእ ተወሳኺ ዓወት ከም እተመዝግብ ህዝብን መንግስትን ትግራይ ይተኣማመኑ’ዮም።
ዝከበርኩም ህዝብታት ኢትዮጵያ!!
ኣብቶም ዝሓለፉ 11 ኣዋርሕ ጉጅለ ፋሽስት ኣብይ ኣሕመድ፣ ብምድንጋርን፣ ብምፍርራሕን ደቅኩም ግዳይ ሞትን መቁሰልትን ገይሩ ጥራሕኩም ኣትሪፍኩም’ዩ።
ሐዚ’ውን ይቅፅል ኣሎ።
እንተኾነ ቅድሚ ሕዚ ናብ ትግራይ ዝኸዱ ኣበይ ኣትዮም?
ኢልኩም ሕተቱ።
ሕዚ’ውን ኣብ ዓውደ ግምባራት ንፀረ ህዝቢ ልኡኽ ዝረግፉ ዘለዉ ደቅኹም ኣድሕኑ።
ደቅኹም ንህልውና ኢትዮጵያ ከይኮነስ ንመጭበርበራይን በታኒ ሃገር ጉጅለ ፋሽስት ኣብይ ኣሕመድ ህልውና ክብሉ ከም ፅንብላሊዕ ሓሪሮም ተወዲኦም ‘ዮም።
ሎሚ’ውን ናብ ሓዊ ይጥቕጥቖም ኣሎ።
ስለ ዝኾነ ይኣክል ኢልኩም ድምፅኹም ኣስምዑ።
ኣብ ህዝቢ ዓፋር፥ ወሎን ጎጃምን ተጀሚሩ ዘሎ ተቓውሞ ጉጅለ ፋሽሽት ኣብይ ኣሕመድ ተጠናኺሩ ካልኦት ህዝብታት እውን ክስዕቡዎ ይግባእ።
ሰራዊት ጉጅለ ኣብይ ኣሕመድ ንበትረ ስልጣን ተስፋሕፋሕቲ ኣመራርሓ ክልል ኣምሓራን ዕድመ ጉጅለ ፋሽስት ኣብይ ኣሕመድ ንምንዋሕ ክሳብ ማዓዝ ብከንቱ ደምካ ተፍስስ።
ኣብዘይምልከተካን ዘይትኣምነሉን ኩናት ሂወትካ ብኸንቱ ክሓልፍ የብሉን።
ኣብ ዝካየድ ዘሎ ውግኣት ዝረአ ዘሎ ህልቂት ብጣዕሚ ዘሕዝን እዩ።
ስለዝኾነ ሐዚ ዘለካ ዕድል ሓንቲ ጥራሕ እያ።
ክልተ ሰለስተ ዝበሃል ዕዱል የብልካን።
እንተኽኢልካ ብረት ኣፈሙዝካ ናብቶም ኣብ ሓዊ ጠቕጢቖምካ ዝሃድሙ።
፣ ንከብዶም ዝሓድሩ ጀነራላትን ስዓብቶምን ኣዚርካ በሎም።
እንተዘየለ ሂወትካ ንምድሓን ብሰላም ኢድካ ንሰራዊት ትግራይ ሃብ።
እንተዘይኾይኑ ግና ከምቶም ቅድሚ ሐዚ ኣብ መሬት ትግራይ ዝተቐበሩ ዕጡቓት ምቕባርካ ከምዘይተርፍ ክነፍልጠካ ንደሊ።
ኣብቲ ተጀሚሩ ዘሎ ውግእ ዝርአ ዘሎ እውን ነዚ ዝግለፅ ዘሎ ዘረጋግፅ ስለዝኾነ ከይወዓልካ ከይሓደርካ ንባዕልኻን ንህዝብኻን ዘድሕን ታሪኻዊ ውሳነ ወስን፤ ጊዜ የለን።
ዝኸበርካ ህዝቢ ኤርትራ
ህዝቢ ኤርትራ፣ ብደምካ ዘረጋገፅካዮ ናፅነትካ፣ መንግስቲ ውልቀ መላኺ ኢሳያስ ኣፈወርቂ ምስቶም "ዶብና ቀይሕ ባሕሪ እዩ" ዝብሉ ሓይልታት ትምክሕቲ ኢድን ጓንትን ኾይኑ ኣሕዲጉካ ኣሎ።
ደቕካ ኣብ ዘይፈልጥዎ ቦታታት ኦሮምያ፣ ክልል ኣምሓራን ትግራይን ሽሻይ ኣሞራ ኮይኖም’ዮም።
ስለዝኾነ "ይኣክል" ኢልካ ደቅካ ካብ ሞት ኣድሕን።
ተቃወምቲ ውድባት ኤርትራ፣ ፈተውቲ ህዝቢ ትግራይን ኤርትራውያን ‘ውን ተልዓሉ፣ ዕድመ ስርዓት ውልቀ መላኺ ኢሳያስ ኣፈወርቂ ንምሕፃር ተረባረቡ።
ሰራዊት ኢሳያስ ኣፈወርቂ እውን ቅድሚ ሐዚ መንግስቲ ትግራይ ዘቕረበልካ ፃውዒት ተቐቢልካ ተግባራዊ ግበር።
ኣብ መወዳእታ ድሕሪ ሐዚ ትግራይና ዳግም መዐንደሪት ኩሎም ወረርቲ ሓይልታት ከይትኸውን ዘኽእል ሞራልን ዓቕምን ከም ዘለና ንፈታውን ፀላእን ክነፍልጥ ንደሊ።
ሃለዋትናን ድሕንነትናን ብቕልፅምና!
ትግራይ ትስዕር!
መንግስቲ ትግራይ
07 ጥቅምቲ 2014 ዓ/ም

መልእኽቲ ሓላፊት ቢሮ ርክብ ህዝብን መንግስትን ትግራይ፣ ወ/ሮ ሊያ ካሳ፦
ንብዓት ኣዴታትናን ኣሕዋትናን ዝድበሰሉ፣ ገበነኛታት ድማ ፍርዶም ዝረኽብሉ ግዜ ርሑቕ ኣይኮነን!
ከም ዝፍለጥ ኣብ ልዕሊ ህዝብና ብሓፈሻ፣ ኣብ ልዕሊ ኣዴታትናን ኣሕዋትናን ድማ ብፍላይ ዝተፈፀሙ ግፍዕታትን ትሉም ዘርኢ ናይ ምጥፋእ ጭቡጥ ምንቅስቓሳትን ዘርዚርካ ዝውዳእ ኣይኮነን።
ብፍላይ ፆታዊ መጥቃዕቲ ኣካል'ቲ ዘርኢ ናይ ምጥፋእ ፕሮጀክት ብምግባር ኣብ ዓለም ተራእዩን ተሰሚዑን ዘይፍልጥ ግፍዒ ኣብ ልዕሊ ደቂ ኣንስትዮ ትግራይ ተፈፂሙ'ዩ።
እዞም ፀላእቲ፣ እንተኽኢሎም ከም ህዝቢ ካብ ገፅ ምድሪ ከጥፍኡናን ከበሳብሱና ኩሉ ዝከኣሎም ነገር ጌሮም እዮ።
እንተኾነ ሳላ ከም ህዝቢ ካብ ጫፍ ናብ ጫፍ ተወድብናን፣ ኣብ ጎኒ መንግስትና ከም ሓደ ሰብ ተሰሊፍና ዝተቃለስና ፀላእትና ብምድምሳስ፣ ብቃልስን መስዋእትን መላምል ደቂ ህዝቢ ህዝባዊ መንግስትና ናብ ቦትኡ ክምለስን ሞራል ህዝብና ክምለስን ጌርና ኢና።
እዞም ደመኛታት ፀላእትና ሎሚ'ውን ህዝቢ ትግራይ ናይ ምጥፋእ ሕልሞም ተግባራዊ ንምግባር ዝከኣሎም ኩሉ እኳ እንተገበሩ፣ በቲ ፈዳይ ሕነ ሓየት ሰራዊት ትግራይ ሕርሕራይ እናተቐጥቀጡ ይርከቡ።
ኩሎም ገበነኛታት ድማ ናይ ኢዶም ዝረኸብሉ፣ ንብዓት ጀጋኑ ኣዴታትናን ኣሕዋትናን ድማ ዝድበሰሉ እውን ርሑቅ ኣይከዉንን።
ስለዚ ሕዚ እውን ህዝባዊ ኲናትና ብዓወት ንምዝዛም ኣብ ዝግበር ዘሎ ሓያል ርብርብ ኩሉ ትግራዋይ ከምቲ ልሙድ፣ ዜግነታዊ ሓላፍነቱ ብዝለዓለ ድስፕሊንን ቆራፅነትን ክፍፅም ይግባእ።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
07 ጥቅምቲ 2014 ዓ/ም
መቐለ

ኣብ ትግራይ ዘጋጠመ ማሕበረ ኢኮኖምያዊ ቅልውላው ንምፍታሕ ትሰርሕ ከም ዘላ ማሕበር ልምዓት ትግራይ ኣፍሊጣ
ኣብ ትግራይ ብሰንኪ ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ ሰፍ ዘይብል በደል ኣብፂሖምን፣ ትግራይ በፂሓቶ ዝነበረት ብርኪ ዕብየት ድማ ንድሕሪ ከምዝተመለሰ ማሕበር ልምዓት ትግራይ ኣብ ዝገበረቶ ፃውዒት ገሊፃ።
ማሕበር ልምዓት ትግራይ ኣብ ፃውዒታ ከምዝበለቶ፣ኣብ ትግራይ ብሰንኪ ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ ሰፍ ዘይብል በደል ኣብፂሖምን፣ ትግራይ በፂሓቶ ዝነበረት ብርኪ ዕብየት ድማ ንድሕሪ ተመሊሱ እዩ።
ኣብ ቑርፂ እዋን ናይ ኹሉ ግዜ ደጀን ህዝቢ ትግራይ ዝኾነት ማሕበር ልምዓት ትግራይ፣ ነቲ ኣብ ትግራይ ኣጋጢሙ ዘሎ ማሕበረ ኢኮኖሚያዊ ቅልውላው ንምቕራፍ ምስ ኣብ ውሽጢ ዓድን ወፃእን ዝርከቡ ተጋሩን ፈተውቲ ትግራይን፣ ኻልኦት ዓለም ለኸ ገበርቲ ሰናይ ትካላት ብምትሕብባር፣ ውራያት ዳግመ ህንፀት ዝዓነው ትካላት ልምዓት፣ምምሕያሽ መነባብሮ ህዘቢ ትግራይን ናብ ዘተኣማምን ብርኪ ንምብፃሕ ትሰርሕ ከምዘላ ዝገለፀት እታ ማሕበር፣ ኣብቲ ረዚን ዝኾነ ፕሮጀክት ፕሮፖዛል ምፅሓፍ ወይ ምድላው ኣብ ዝተፈላለዩ ላዕለዎት ትካላት ትምህርቲ ተዋፊሮም ንዝርከቡ ዓቕሚ፣ክእለትን ልምድን ዘለዎም ምሁራን ብወለንታ ንክሳተፋ ፃውዒት ኣቕሪባ።
ሃለዋትናነ ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
06 ጥቅምቲ 2014 ዓ/ም
መቐለ

"...ኣብ ትግራይ ሓዊ ክኣጉድ ዝህቅን ኩሉ ንባዕሉ እዩ ዝባራዕ..."
ዶክተር ደብረፅዮን ገብረሚካኤል
ፕሬዚዳንት ትግራይ፣ ዶክተር ደብረፅዮን ገብረሚካኤል ኣብ ድህረ ገፆም ዝበልዎ፣ፀላእትና፣ ዘራያትን ማእለያ ዘይብሉ ኣፅዋራትን ዝኣከቡ እንተኣከቡ፣ ምስ ሓያል ህዝባዊ ኲናትናን መኸተናን ተራፂሞም ካብ ምፍርካሽ ኣየምለጡን ጥራሕ እንተይኮነስ፣ ሓደ ብሓደ ናይ ኢዶም ዝረኽብሉ ግዜ እውን ርሑቅ ኣይኮነን።
ኣብ ትግራይ ሓዊ ክኣጉድ ዝህቅን ኩሉ ንባዕሉ እዩ ዝባራዕ።
ስለዚ ትግራይ ማንም ፋሽሽት ዝዕንድረላ ዘይኮነትስ፣ ዝቅበረላ ምዃና ብግብሪ ተረጋጊፁ'ዩ።
ትግራይ ስዒራ!
መሊኣ እውን ክትስዕር እያ!
ክብርን ሞጎስን ንጀጋኑ ሰማእታትና!
ቢሮ ርክብ ህዝብን መንግስትን ትግራይ
06 ጥቅምቲ 2014 ዓ/ም
መቐለ

መልእኽቲ ፕሬዚዳንት ትግራይ፣ ዶክተር ደብረፅዮን ገብረሚካኤል
ናይ ሕዚ ቁልፊ መደብና ህዝባዊ መኸተና ብዓወት ክዛዘም ምግባር'ዩ።
ዕላማ ህዝባዊ ኩናትናን መኸተናን ድማ፣ ፀላእትና ዳግም ዓድና ከይረግፅዋ ምግባር ጥራይ ዘይኮነስ፣ ትንዕ እውን ከይብልዋ ዘኽእል ስራሕ ምፍፃም'ዩ።
እዚ ህዝባዊ ኲናት'ዚ፣ ዝተቐመጠ ቅድመ ኹነት ግብራዊ ክሳዕ ዘይኮነ፣ መዓንጣና ሸጥ ኣቢልና ብምቅላስ ደመኛ ፀላእትና ብምድምሳስ፣ ዳግማይ ስግኣት ትግራይ ናብ ዘይኮንሉ ብርኪ ብምብፃሕ ክዛዘም ይግባእ።
ስለዝኾነ ከኣ እዞም ኣረሜናውያን ፀላእትና እንተይደምሰስና ድቃስ ክውስደና የብሉን።
ትግራይ ዓዲ ተቃላሳይ፣ ዓዲ ጅግና ህዝቢ'ያ፣ ማንም ፋሽሽት ጉጅለ ዝዕንድረላ ዘይኮነትስ፣ ክብራን ህላወኣን ዝተንከፈ ኩሉ፣ ዳግማይ ኣብ ልዕሊ ምድሪ ክነብር ከምዘይኽእል ክፍለጥ ኣለዎ።
ትግራይ፣ብናይ ወለዶታት ቃልስን መኸተን እናተኾለዐት ክትነብር'ያ!!
ትግራይ ስዒራ!
መሊኣ እውን ክትስዕር እያ!
ቢሮ ርክብ ህዝብን መንግስትን ትግራይ
05 ጥቅምቲ 2014 ዓ/ም
መቐለ

ማሕበር ልምዓት ትግራይ፣ ንወለንታውያን ዓቕምን ክእለትን ዘለዎም ምሁራን ፃውዒት ኣቕሪባ
ቢሮ ርክብ ህዝብን መንግስትን ትግራይ
05 ጥቅምቲ 2014 ዓ/ም
መቐለ

ሙናዊ መልእኽቲ ቢሮ ርክብ ህዝብን መንግስትን ትግራይ
ወረርቲ ሓይልታት ዝጥቀምሎም መሳርሒታት ኩናት ብጥሙር ቅልፅምካ መክት!!
ህዝቢ ትግራይ ከም ህዝቢ፣ ካብ ገፅ ምድሪ ብጅምላዊ ጨፍጫፍ ጆኖሳይድ ንምጥፋእ ፣ጉጅለ ፋሽሽት ኣብይ ኣሕመድን መሻርክቱን ዘካየድዎን የካይድዎ ዘለውን፣ ስነ-ልቦናውን ኣካላውን ኵናት ልዕሊ ሰለስተ ዓመትን ፈረቓን ገይሩ ኣሎ፡፡ ቅሉዕ፣ ኣረመንያዊ ወታደራዊ ወራር፣ ደመኛ ፀላእቲ ህዝብና ድማ ሓደ ዓመት ከቑፅር ሒደት መዓልትታት ተሪፍዎ ኣሎ።
እዞም ወረርቲ ሓይልታት ኩሉ ዓቕሞም ኣዋዲዶም ኣብ ልዕሊ ህዝቢ ትግራይ ዝፈፀምዎምን ይፍፅምዎምን ዘሎዉን ባርባራዊ ግፍዕታት ተዛሪብካ ዘይውዳእ፣ ብቃላት ንምግላፅ ዘፀግም ፣ ብዓይነቱን ኣፈፃፅምኡን ዓለምና ኣብ መበል 20ን 21ን ክ/ዘመናት ካብ ዝረኣየቶም ጆኖሳይድ፣ ፍሉይ ምዃኑ፣ ፖለቲከኛታት ዓለምና ፣ ፈላጣትን ተመራመርትን ጆኖሳይድ፣ ተሓለቅቲ ሰብኣዊ መሰልን ግብረ-ሰናይ ትካላትን ደጊሞም ደጋጊሞም ይገልፁ ኣለው፡፡ ብምዃኑ እዞም እንትርፊ ደም ንፁሃን ብከንቱ ምፍሳስ ካሊእ ውራይ ዘይብሎም ደመኛ ፀላእትና ኣብ ዝሓለፉ ዓመታት ዘስካሕክሕን ፈፂሙ ዘይርሳዕን ከቢድ ማሕበረ - ኢኮኖሚያዊ ቅልውላው ፈጢሮም ህዝብና ግዳይ ሞትን ሕማምን ገይሮምዎ ኣሎዎ፡፡
ብፍላይ ኣብዚ እዋን እዙይ ፀላእትና፣ ብኣየርን ብምድርን ከፅንትዎ ንዘይከኣሉ ህዝብና ድማ ኣብ ክባ ኣእትዮምን ጥምየት ከም መሳርሒ ኵናት ተጠቒሞምን፣ ናይ መፃኢት ትግራይ ተረከብቲ ዝኾኑ ልዕሊ 100‚000 ሽሕ ህፃናት ስነ-መኣዛ ዘሎዎ ምግቢ ጥራሕ ኮይኮነስ፣ መድሓኒት ኣስኢኖም በብዕለቱ ብ10ታት ዝቑፀሩ ዕሸላት ኣብ ዝተፈላለዩ ትካላት ጥዕና፣ ኣብ ጓጓ ኣዴታት ትግራይ ህይወቶም ይሓልፍ ኣሎ፡፡ ልዕሊ ሓደ/1/ ሚልዮን ህዝቢ ትግራይ፣ ኣብ ኣፍ ደገ ሞት ከም ዘሎው ዝተፈላለዩ ትካላት ግብረ ሰናይ ፣ ተሓለቕቲ ሰብኣዊ መሰላት ዓለምለኸ ማሕበረሰብን መራሕቲ ሃገራትን፣ እቲ ኣንፀላልዩ ዘሎ ከቢድ ሓደጋ ህልቂት ክፍታሕ ደጋጊሞም ይገልፁ ኣለው፤ ይኹን እምበር ወረርቲ ሓይልታት፣ ንፃውዒትን ምሕፅንታን ኩሎም መዳርግቲ ኣካላት ፀማም እዝኒ ሂቦም ፣ ደም ህዝብና ዳግም ከም ወሓዚ ሩባ ንምፍሳስ የማነ ፀጋም ይብሉ ኣለዉ፡፡
ብሓፂሩ ጉጅለ ፋሽሽት ኣብይ ኣሕመድን መሻርክቱን ኣብ ልዕሊ ህዝቢ ትግራይ ፣ ዝጥቀመሎም ኩሎም ዓይነታት መሳርሒታት ኵናት መግለፂ ጅምላዊ ጨፍጫፍ ጆኖሳይድ ከምዝኾኑን፣ እቶም ወረርቲ ሓይልታት ብዓለምለኸ መጋባእያ ዘኽስስዎም ኣርባዕቲኦም ዓበይቲ ረቛሒታት ዘማልኡ ምዃኖም ዓለም ለኸ ተንተንቲ ፖለቲካ፣ ምሁራት ሕጊ፣ ተመራመርቲ ጆኖሳይድን፣ ከምኡ እውን ዓለም ለኸ ተቐባልነት ዘለዎም ሚድያታት ጭቡጣት መረዳእታትን ንፁራት ሓበሬታታትን ኣደጊፎም የቃልሑ ኣለው፡፡ ብምዃኑ ብቀንዱ ዘፈር ኮምኒኬሽንን ሚድያን ትግራይ ፣ ከምኡ እውን በብዓውዱ ስራሕቲ ተዋፊሮም ቀትርን ለይትን ዝሰርሑ ዘለው ምሁራንን ዲያስፖራ ትግራይን፣ፀላእትና ዝጥቀምሎም ዘለው መሳርሒታት ኵናት እንታይነትን ዘብፅሕዎምን የብፅሕዎምን ዘሎዉ ዓይነት ግፍዕታት ብምቅላዕ፣ ደመኛ ፀላእትና ኣብ ዓለም መጋባእያ ግቡእ ፍርዶም ክረኽቡ ከምወትሩ እጃምኩም ከምእተወፍዩ ህዝብን መንግስትን ትግራይ ይተኣማመኑ፡፡
ጉጅለ ፋሽሽቲ ኣብይ ኣሕመድን መሻርክቱን፣ ጥምየት ሓዊስካ ኩሎም ዓይነት መሳርሒ ኵናት ተጠቒሙ ንህዝቢ ትግራይ ከፅንት ህርጊድ እንተበለ፣ ነዊሕ ባህልን ልምድን ምትሕግጋዝ፣ ፅኑዕ እምነትን ክብርን ዘሎዎ ህዝቢ ትግራይ፣ ህይወት ወገናትና ካብ ሞትን መቕዘፍትን ንምድሓን ንዝገብሮ ዘሎ ዘይተሓለለ ርብርብ መንግስቲ ትግራይ ዘሎዎ ኽብሪ እንትገልፅ፣ ሕዚ'ዉን ህዝብና እዛ ከባድ እዋን ከምወትሩ ኢደይ ኢድካ ኢልና ተረባሪብና ከምእንሓልፋ ኣሚኑ ጀምርዎ ዘሎ ኩለመዳያዊ ፃዕሪ ኣበርቲዑ ከም ዝቕፅለሉ ኣየጠራጥርን፡፡
ኣብ መወዳእታ ህዝቢ ትግራይ ጥምየት ሓዊስካ ብወረርቲ ሓይልታት ተፋሒሱ ዝተፃወደልካ ኩሉ ዓይነት መሳርሒታት ኵናት ከየሰኮነካን ከየምበርከኸካን ብቕልፅምካ ማእለያ ዘይብሎም ግፍዕታት በጣጢስካ ኢኻ፡፡ ሎሚ እውን ብተነፃፃሪ ኣብ ሓፂር ግዜ፣ ዕድመ ኩሎም ወረርቲ ከም እተሕፅሮ ኣየጠራጥርን፡፡ ስለዙይ ዕድመ ደመኛ ፀላእትና ዝኾኑ ኩሎም ወረርቲ ሓይልታት ንምሕፃር ናብ ግንባር ክወፍር ዝኽእል ታሪኽ ዝዓደሎ ኩሉ ትግራዋይ “ንቃሕ!
ተወደብ!
ተጋደል!
ተዓወት!
”ዝብል ጭርሖ ተሓንጊጡ ወነን ህልኽን ሰኒቑ ግቡኡ ብምፍፃም ሕድሪ ስውኣት ኣብ ሽትኡ ክበፅሕ፣ ካሊእ ህዝብና ድማ ሰላም ከባቢኡን ቤት ዕይኡን ውሑስ ብምግባር ኣብ ዝተዋፈረሉ ዓውደ ስራሕቲ ብወነን ህልኽን ብምርብራብ ፣ ፅኑዕ ደጀን ህዝባዊ ኵናት ክኸውን ይግባእ፡፡
ሃለዋትናን ድሕንነትናን ብቕልፅምና!
ትግራይ ትስዕር!!
ቢሮ ርክብ ህዝብን መንግስትን ትግራይ
05 ጥቅምቲ 2014 ዓ/ም
መቐለ

ኣብ ትግራይ ከይዲ ምምሃር ምስትምሃር ንምጅማር ምዝገባ ይካየድ ኣሎ
ኣብ ትግራይ ብምኽንያት ኮረና ቫይረስን ቅሉዕ ወራርን ተቛሪፁ ዝነበረ ከይዲ ምምሃር ምስትምሃር፣ ንምጅማር ኣብ 42 ወረዳታት ካብ ቀዳማይ ክሳብ ሻድሻይ ክፍሊ፣ "ንምሃር፣ ንምክት፤ ትግራይ ትስዕር" ብዝብል መሪሕ ሓሳብ ምዝገባ ከምዝተጀመረ፣ 04 ጥቅምቲ 2014 ዓ/ም ንጋዜጠኛታት ኣብ ዝተውሃበ መግለፂ፣ ቢሮ ትምህርቲ ትግራይ ኣፍሊጡ።
ኣብ ቢሮ ትምህርቲ ትግራይ ዳይሬክተር፣ ልምዓት መምህራንን ምምሕዳር ሓይሊ ሰብን መምህር ሰይፈ ኣንበስ ከምዝበልዎ፣ ኣብ ትግራይ ብምኽንያት ኮረና ቫይረስን ቅሉዕ ወራርን ተቛሪፁ ዝነበረ ከይዲ ምምሃር ምስትምሃር ንምክያድ ካብ ቀዳማይ ክሳብ ሻድሻይ ክፍሊ፣ኣብ 42 ወረዳታት ምዝገባ ዝተጀመረ፣ ካብተን ከም ትግራይ ዝበላ ጆኖሳይድ ዝበፀሐን ሃገራት ተሞክሮ ብምውሳድን ብመፅናዕቲ ብምድጋፍን ከምዝኾነ፣ ብምኽንያት እቲ ኲናት ዝዓነው ኣብያተ ትምህርቲ ዳህሳስ ከምዝተኻየደ፣ብርክት ዝበሉ መምህራን ግዳይ ሞትን ምፍንቓልን ኢሉ እውን ሃለዋቶም ዘይፍለጡ መምህራን ከምዘለውን ዝሓበሩ መምህር ሰይፈ፣ ዝጎደለ ሓይሊ ሰብ ኣብ ምምላእ ቅድመ ምድላዋት ከምዝተወገኑ ገሊፆም፡፡ እቲ ከይዲ ምምሃር ምስትምሃር ንቀዳም ሓዊሱ ሓምለን ነሓሰን ከምዝካየድ እውን ኣፍሊጦም፡፡ 
ኣብ መወዳእታ ትምህርቲ ናይ ኩሉ ሕብረተሰብ ድምር ውፅኢት ከምዝኾነ ዝሓበሩ መምህር ሰይፈ፣ መምህራን ዘድልዮም ከም ምግብን መፅለልን ኣብ ወረዳ ዘሎ ምምሕዳር ሓፍላነት ወሲዱ ክትግብርን ከተሓባብርን ከም ዝግባእ ሓቢሮም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
4 ጥቅምቲ 2014 ዓ/ም
መቐለ

ነበር ርእሰ ምምሕዳር ክልል ዓፋር ሓጂ ስዩም ኣወል ናብ ቃልሲ ተፀንቢሮም
ህዝቢ ዓፋር ፋሽሽታዊ ጉጅለ ስርዓት ኣብይ ኣሕመድ ናብ ስልጣን ካብ ዝድይብ ንመሰል ዓርሰ ውሳንኡ ተመንጢሉ ብምስለነ እቲ ጉጅለ ክመሓደርን ካብ ጉዕዞ ልምዓት ቦኺሩ ኣደዳ ድሕረትን ድኽነትን ኮይኑ ይርከብ፡፡ ኣንፃር እዚ ፋሽሽታውን ግፍዐኛን ስርዓት ኣብ ዝግበር ዘሎ ቃልሲ ድማ ተወለድቲ ዓፋር ናብ ግምባር ይፅምበሩ ኣለዉ፡፡ ነበር ርእሰ ምምሕዳር ክልል ዓፋር ሓጂ ስዩም ኣወል ኣንፃር እዚ ስርዓት ተሰሊፎም ኣብ ቃልሲ ይርከቡ፡፡
ሓጂ ስዩም ኣወል ስርዓት ፋሽሽታዊ ጉጅለ ኣብይ ኣሕመድ ኣብ ልዕሊ ህዝቢ ዓፋር ዘብፅሖ ዘሎ ግፍዕን ጨፍጫፍን ተቓዊሞም ናብ ቃልሲ ከም ዝተፀንበሩ ብፍሉይ ምስ ቴሌቪዥን ትግራይ ኣብ ዝገበርዎ ፃንሒት ገሊፆም ፡፡
ፋሽሽታዊ ስርዓት ጉጅለ ኣብይ ኣሕመድ ኣብ ልዕሊ ህዝቢ ዓፋር መንገድን ማዕኸናት መራኸብን ብምዕፃው ስዒቡ ኣብ ከቢድ ፀገም ወዲቑ ከም ዝርከብ ነበር ርእሰ ምምሕዳር ክልል ዓፋር ሓጂ ስዩም ኣወል ሓቢሮም፡፡ 
ፋሽሽታዊ ስርዓት ጉጅለ ኣብይ ኣሕመድ ኣንፃር ህላወን መሰል ዓርሰ ውሳነን ህዝብታት ዝተልዓለ ምዃኑን ህዝቢ ዓፋር ብፍላይ ድማ መንእሰይ ዓፋር ነዚ ተረዲኡ እቲ ስርዓት ሓመድ ድበ ክሳብ ዝኣቱ ብዕቱብ ክቃለስ ይግባእ ኢሎም፡፡
ህዝቢ ዓፋር ህላወኡ ኣረጋጊፁ ብዲሞክራሲያዊ መንገዲ ብዝመረፆ መንግስቲ ክሳብ ዝመሓደርን ዘላቒ ጥቕምታቱ ክሳብ ዝረጋገፅን እቲ ቓልሲ ቐፃሊ ከም ዝኾነ ነበር ርእሰ ምምሕዳር ክልል ዓፋር ሓጂ ስዩም ኣወል ሓቢሮም፡፡
ህዝብታት ትግራይን ዓፋርን ካብ ኢኮኖምያውን ማሕበራውን ርክባት ብዝዘለለ ንምድምሳስ ስርዓት ደርግ ኣብ ዝተገበረ መሪር ቃልሲ ብሓባር ከም ዝቆሰሉን ዝተሰወኡን ዝሓበሩ ነበር ርእሰ ምምሕዳር ክልል ዓፋር ሓጂ ስዩም ኣወል ብሃማኖትን ታሪኽን ዝተኣሳሰሩ ህዝብታት ምዃኖም እውን ገሊፆም፡፡ 
ቢር ርክብ ህዝብን መንግስትን ትግራይ
04 ጥቅምቲ 2014 ዓ/ም
መቐለ
ፍልፍል፦ቴሌቪዥን ትግራይ

ዕንወትን ውራን፣ መሰረተ ልምዓትን ወሃብቲ ማሕበራዊ ግልጋሎትን ማሕበር ልምዓት ትግራይ
ፋሽሽቲ ጉጅለ ኣብይ ኣሕመድ ምስ መንግስቲ ውልቀ መላኺ ኢሰያስ፣ገባትን ተስፋሕፋሕን ሰራዊት ኣምሓራ ኮነ ኢሎም ኣብ ልዕሊ ህዝቢ ትግራይ ዝኸፈትዎ ወራር ስዒቡ፣ህዝብና ኣብ ታሪኹ ሪእዎ ዘይፈልጥ ሞት፣ስደት፣ምፍንቓልን መከራን ከምዝበፅሖ፤ብዙሓት መሰረተ ልምዓትን ወሃብቲ ማሕበራዊ ግልጋሎትን ንብረት ማልት ከምዝተወረረን ከምዝዓነወን ማልት ኣብ መግለፂኣ ሓቢራ።
ካብ ሕግን ደንብን ማልት ወፃኢ ብጉባኤ ዝተመረፀ ኣመራርሓ ቦርድ ብምልዓል ሕጋዊ ዘይኮነ ጊዚያዊ ኣመራርሓ ቦርድ ዝተብሃለ ኣካል ክሽየምን ብኡ ክምራሕን ከምዝተገበረ ዝሓበረ መግለፂ ማሕበር ልምዓት ትግራይ፣ብናይ ውሽጥን ናይ ደገን ኣካላት ሓድነት ተጋሩ ንምሽርሻር ፣ማልት ካብ ተጋሩ ንምንፃል፣ሃፍቲ እታ ማሕበር ብዘይ ኣገባብ ንምንቅስቓስን ወፍሪ ልምዓትና ንምትዕንቓፍ ምንቅስቓስ ተገይሩ እዩ ኢሉ።
ይኹን እምበር ማልት ኣብቲ ፈታኒ ኩነታት ኮይና እውን ንህዝቢ ወጊና ወሰንቲ ዕማማት እናሰርሐት ከምዝፀንሐት ዘዘኻኸረ እቲ መግለፂ፤ ዓበይቲ መደባት ማለት ኣብ ዳግመ ህንፀት ትግራይ፣ምግሃድ እንብህጋ ትግራይን ህንፀት ትካላውነት ማልትን ሓድነትና ብምጥንኻር ብዓይነቱ ዝተፈለየ ወፍሪ ልምዓት ንምክያድ ማልት ምድላዋት ኣብ ምግባር ከምእትርከብ ንመላእ ህዝብናን ፈታዊ ልምዓት ህዝቢ ትግራይን ንክቃለሐሉ ናብ ቢሮ ርክብ ህዝብን መንግስትን ትግራይ ኣብ ዝለኣኾ ደብዳበ ኣፍሊጡ።
ትግራይ ትስዕር!
ቢሮ ርክብ ህዝብን መንግስትን ትግራይ
02 ጥቅምቲ 2014 ዓ/ም
መቐለ

ፓርላማ ሕብረት ኣውሮፓ መልሲ ተዋሂቡዎ
 
ፓርላማ ሕብረት ኣውሮፓ ኣብ ልዕሊ ህዝቢ ትግራይ ዝተኣወጀ ጀኖሳይድ ብዘተ ንክፍታሕ ዝወሰዶ መርገፂ ከምዘድንቑን ንተግባራዊነቱ ከምዝሰርሑን ፕረዚዳንት መንግስቲ ትግራይ ዶክተር ደብረፅዮን ገብረሚካኤል ነቲ ፓርላማ ኣብ ዝፀሓፍዎ ደብዳበ ገሊፆም::
ሰራዊት ኢትዮጵያን ኤርትራን ከምኡ እውን ዕጡቓት ኣምሓራ ሓደ ግንባር ብምፍጣር ኣብ ልዕሊ ህዝቢ ትግራይ ማእለያ ዘይብሉ ገበን ኲናት፣ ገበን ኣንፃር ሰብኣውነትን ጀኖሳይድን ከምዝፈፀሙ ዝሓበሩ ዶክተር ደብረፅዮን፣ ፓርላማ ሕብረት ኣውሮፓ ኣብ ትግራይ ዝበፅሐን ዝበፅሕ ዘሎን ማእለያ ዘይብሉ ግፍዕታት ምርድኡ ዝነኣድ ከምዝኾነ ኣገንዚቦም::
እቲ ተፈጢሩ ዘሎ ሰብኣዊ ቅልውላው ብዘተ ንክፍታሕ ዝግበር ፃዕሪ መንግስቲ ትግራይ ከምዘድንቕን ንተግባራዊነቱ ከምዝሰርሕን ዶክተር ደብረፅዮን ገብረሚካኤል ሓቢሮም፤ ይኹን እምበር ማሕበረሰብ ዓለም ኣብ ትግራይ ዝተፈፀመ ጀኖሳይድ መፍትሒ ንክረክብ ዝወስዶ ዘሎ ስጉምቲ ትሑት ብምዃኑ ህፁፅ መፍትሒ ክውሰድ ፀዊዖም:: 
መንግስቲ ትግራይ ንዘተ ድልው ከምዝኾነ ዝገለፁ ዶክተር ደብረፅዮን ይኹን እምበር ኣብይ ኣሕመድ እቲ ኣዕናዊ ተግባሩ ብወታደራዊ ሓይሊ መፍትሒ ንክረክብ ብተግባር መጥቃዕቲ የካይድ ምህላው ኣብሪሆም:: መራሕቲ ኢትዮጵያን ኤርትራን ካብ መንገዲ ጥፍኣት ንክቑጠቡ ማሕበረሰብ ዓለም ጭቡጥ ስጉምቲ ክወስደሎም እውን ኣተሓሳሲቦም::
ህዝቢ ትግራይ ሰብኣዊ ሓገዝን መድሓኒትን ከይረክብ ስለዝተኸልኸለ ንምግላፁ ዝኸብድ ቁፅሪ ህዝቢ ንሓደጋ ሞት ይቃላዕ ከምዘሎ ዶክተር ደብረፅዮን ኣብ ደብዳበኦም ገሊፆም:: 
ኣብይ ኣሕመድ ኣብዚ ቐረባ እዋን ሸውዓተ ላዕለዎት ሓለፍቲ ስራሕ ውድብ ሕቡራት ሃገራት ዝሰጎጎም ኣብ ዓውደ ኲናት ዘይሰዓሮ ህዝቢ ትግራይ ጥሜት ከም መሳርሒ ኲናት ተጠቒሙ ብዓፀቦ ንክጠፍእ ካብ ዘለዎ ሽርሒ ዝብገስ ከምዝኾነ ዝጠቐሱ ዶክተር ደብረፅዮን እዚ ድማ ክሳድ ህዝቢ ትግራይ ንምሕናቕ ዝዓለመ መንገዲ ዕንወት ምዃኑ ኣብሪሆም::
ፓርላማ ሕብረት ኣውሮፓ ኣብ መወዳእታ ወርሒ ጥቅምቲ እወንታዊ ለውጢ እንተዘይመፂኡ ኣብቲ ኲናት ዝሳተፉ ዘለው ኩሎም ሓይልታት ብማዕረ ማዕቐብ ከነብር እየ ምባሉ ልክዕ ከምዘይኮነን ጀኖሳይድ ዝተፈፀሞ ህዝቢ ትግራይ ማዕረ ምስቶም ወረርቲ ሓይልታት ክርአ ከምዘይግባእን ኣገንዚቦም።
ህዝቢ ትግራይ ሕዚ ዘካይዶ ዘሎ ቃልሲ ህልውንኡ ንምርግጋፅ ምዃኑ ብምጥቃስ ሰራዊት ትግራይ ናብ ካልኦት ክልላት ዝኣተወ ካብ ዳግመ ወራር ንምክልኻልን ዝተኣፀው መንገድታት ንክኽፈቱን እምበር ኻልእ ዕላማ ከምዘይብሉ ንፓርላማ ሕብረት ኣውሮፓ ኣብ ዝፀሓፍዎ ደብዳበ ኣረጋጊፆም:: 
ህዝብን መንግስትን ትግራይ ከምህዝቢ ናይ ምንባር መሰሎም ክሕለወሎም ከምዝግባእን ብማሕበረሰብ ዓለም እውን ህዝቢ ትግራይ ካብ ምጥፋእ ዓርሱ ናይ ምክልኻል መሰሉ ክድግፍ ከምዘለዎን ኣተሓሳሲቦም።
ትግራይ ትስዕር!
ቢሮ ርክብ ህዝብን መንግስትን ትግራይ
02 ጥቅምቲ 2014 ዓ/ም
ፍልፍል፦ቴሌቪዥን ትግራይ

"ሕዚ ዘለና ኣማራፂ፣ ሓደ እዚ ፋሽሽት ጉጅለ ብሓይሊ ብምምብርካኽ ናይ ሰላም እማመ ክቕበል ምግባር እንትኸውን፣ እዚ እንከይሰመረ እንተተሪፉ ግን "ንህላወናን ድሕንነትናን"ክንብል፣እዚ ፋሽሽት ጉጅለ ንሓንሳብን ንመወዳእታን ከም ኣያታቱ ስርዓተ ቀብሩ ክፍፀም ምግባር ግድን ይኸውን።
እንትርፊ ብቕልፅምካ ብካልእ መንገዲ ዝርከብ ፍታሕ ከምዘየለ ናይ ቀረባ ይኹን ናይ ርሑቕ ታሪኽና ህያው ምስክር'ዩ።
" 
ፕረዚደንት ትግራይ ዶክተር ደብረፅዮን ገብረሚካኤል 
ቢሮ ርክብ ህዝብን መንግስትን ትግራይ
02 ጥቅምቲ 2014 ዓ/ም
መቐለ

ሰበር ዜና 
••••••••••
ፀላኢ ንተኸታታሊ 4 መዓልትታት ብኹሉ ኣንፈት ሰፊሕ ናይ ነፈርቲ፣ ድሮን፣ ከቢድ ብረት ደብዳብን ውሱን ናይ ኣጋር ሰራዊት ምንቅስቓስን እናገበረ ድሕሪ ምቕናይ ሎሚ 01 ጥቅምቲ 2014 ዓ.ም ወጋሕታ ብኹሉ ኣንፈት ማለት ገርገራ፣ ወገል ጤና፣ ወርጌሳ፣ ብሓደ ከባቢ ዓፋር ሰፊሕ መጥቃዕቲ ጀሚሩ ኣሎ።
ፀላኢ ጀሚርዎ ዘሎ መጥቃዕቲ በዝሒ ሰብ ኣኽቲቱን ኣለኒ ዝብሎ ናይ ምድርን ሰማይን ዓቕሙ ተጠቒሙ እንተኾይኑሉ ኣብ ሓፂር ጊዜ ናብ ትግራይ ተመሊሱ ብርሰት ህዝቢ ትግራይ ንመወዳእታ ጊዜ ክፍፅም፣እንተዘይኮይኑሉ ድማ እቲ ዓውደ ኲናት ናብ ትግራይ ክመልሶ ሓሲቡ ዘካይዶ ዘሎ ወፍሪ እዩ።
ውልቀ መላኺ ፋሽሽቲ ኣብይ ቅድም ኢሉ እውን ንመድመቒ ንግስንኡ ዝኸውን ዓወት ንኽረክብ ሰፊሕ ወፍሪ ክገብር ፀኒሑ እዩ።
እንተኾነ ግና ጅግና ሰራዊትና ብዝወሰዶን ክገብሮ ዝፀንሐን ዕዉት ፀረ መጥቃዕቲ ፀላኢ ኣብ ዘለዎ ተኾርምዩ ክፀንሕ ገይርዎ እዩ።
ድሕሪ እዚ እውን ተመሳሳሊ ወፍሪ ንኽገብር ምድላው ይገብር ከምዝፀንሐ ብዙሕ ዝተኸወለ ተግባር ኣይነበረን።
ጅግና ሰራዊትና ንዚ ብጥንቃቐ እናተኸታተለ ፀኒሑ እዩ።
ብምዃኑ ፀላኢ ጀሚሩዎ ዘሎ መጥቃዕቲ ብዘተኣማምን ብርኪ ንምምካት ኣብ ዝኽእለሉ ምሉእ ብቕዓትን ድልውነትን ኣሎ።
ውፅኢቱ እውን ካብቲ ሕሉፍ ብዝበለፀ ስዕረቶም ክሰፍሕን ክዓሙቕን ካብ ምዃን ሓሊፉ ካሊእ ዘምፅኦ ሓድሽ ነገር ፍፁም ከምዘይህሉ ወታሃደራዊ ኮማንድ ሰራዊት ትግራይ ኣረጋጊፁ።
ትግራይ ትስዕር!!
ወታሃደራዊ ኮማንድ ሰራዊት ትግራይ
ቢሮ ርክብ ህዝብን መንግስትን ትግራይ
01 ጥቅምቲ 2014 ዓ/ም
መቐለ

መንግስቲ፣ ኣብ ትግራይ ዝበፅሐ ጠቕላላ ጉድኣት ብፅፈትን ብዝርዝርን ዘፅንዕን ዝስንድን "ፕሮጀክት ቤት ፅሕፈት መፅናዕቲ ጉድኣት ኲናት" ዝብል ቤት ፅሕፈት ብምጥያሽ፣ እቲ ዝበፅሐ ጉድኣት ፈሊጡ፣ ኣብቲ ተግባር ምፅናት ዘርኢ ዝተሳተፉ ኣካላት ኩሎም ብሕጊ ናይ ኢዶም ክረኽቡ ንምግባር ዓሊሙ ይሰርሕ ከምዘሎ ተፈሊጡ።
ዶክተር ደብረ-ፅዮን ገብረ-ሚካኤል ኣብ ድህረ ገፆም ከምዝበልዎ፣ህዝቢ ትግራይ ከም ህዝቢ ንምፅናት ዝተኻየደ ዝተዋደደ ስርሒት፣ መንገዲ ኣየር ኢትዮጵያ እውን ከምዝተሳተፈ ንCNN ሓዊሱ ብዝተፈላለዩ መራኸብቲ ሓፋሽ ተረጋጊፁ ኣሎ።
እዚ ሓቂ'ዚ ንምቅላዕ እንከይረብረብኩም ንዝሰራሕኹም ተጋሩን ፈተውትናን ምስጋናይ ይብፃሕኹም ኢሎም።
ከም መንግስቲ እውን፣ ኣብ ትግራይ ዝበፅሐ ጠቕላላ ጉድኣት ብፅፈትን ብዝርዝርን ዘፅንዕን ዝስንድን"ፕሮጀክት ቤት ፅሕፈት መፅናዕቲ ጉድኣት ኲናት" ዝብል ቤት ፅሕፈት ኣጣይሽና እናሰራሕና ንርከብ ዝበሉ ፕረዚደንት ትግራይ ዶክተር ደብረፅዮን፣እዚ ድማ ዝበፅሐና ጉድኣት ፈሊጥና፣ ኣብዚ ዘርኢ ናይ ምፅናት ተግባር ዝተሳተፉ ኣካላት ኩሎም ብሕጊ ናይ ኢዶም ክረኽቡ ንምግባር ዓሊምና እናሰራሕና ንርከብ ኢሎም።
ስለዚ ኩሉ ትግራዋይ ምስ ፈተውትን ደገፍቲ ቃልስናን ብምትሕብባር፣ ኣብ ትግራይን ህዝብናን ዝበፅሐ በሰላ ንምክሕሓስን ፣ ፀላእትና ኣብ መጋበእያ እውን ፍርዶም ኽረኽቡ ንምግባርን ኣዝዩ ተደላዪ ስለዝኾነ፣ ሕዚ'ውን ከምታ ተጀሚራ ዘላ እንከይረብረብኩም ክትሰርሑን ቃልስኹም ኣጠናኺርኩም ክትቅፅሉን ደጊመ ከዘኻኽረኩም ይፈቱ፣ ኢሎም ዶክተር ደብረፅዮን።
ሃለዋትናን ድሕንነትናን ብቕልፅምና!
ትግራይ ስዒራ!
መሊኣ እውን ክትስዕር እያ!
ሰላም!
ቢሮ ርክብ ህዝብን መንግስትን ትግራይ
01 ጥቅምቲ 2014 ዓ/ም
መቐለ

ምክትል ፕሬዝደንት ትግራይ ተጋዳሊት ፈትለወርቅ ገ/እግዚኣብሄር፣ ኣብ እዋናዊ ኩነታት ምስ ድወት ኣብ ዝነበረን ፃንሒት ዝበለኦ
=
~ ሰራዊት ትግራይን ህዝቢ ትግራይን ሒዝዎ ዘሎ ዓቕሚ ብሓፈሻ ተረዲእዎም ስለዘሎ ፤ ኣብ ሓፂር ጊዜ ፀራሪጉን ዘብፅሐሎም ክሳራ ስለዝፈልጡ ፤ ነዚ ከምዚ ዝኣመሰለ ኩነታት እንደገና ንድሕሪት ንምምላስ ዘኽእሎም ሰፊሕ ዝኾነ ወታደራዊ ምድላዋት ዝገብርሉ ኩነታት ኣሎ።
~ ፀላኢ ክመፀኩም እየ ካልኣይ ስለዝብለና ዘሎ፣ሰላም ግበር ተባሂሉ ተሓቲቱ ሰላም ኣይገብርን፣ብሓይሊ እምበር ብሰላም ኣይፈትሖን ስለዝበለ ፤ ግድነት ፀላኢ ናብ ዘለዎ ቦታ ኣቲና እናኸድና ክንዋጋእ ኣለና።
ከምኡ እንተዘይገይርና ውሕስና ህዝብና ክነረጋግፅ ስለዘይንኽእል።
~ፀላኢ ዋላ ካብ ዝበዝሕ ክፋል ትግራይ ይውፃእ እምበር ካብ ሙሉእ ትግራይ ኣይወፀን ፤ ናባና ንኸጥቅዑ እናመፁ እናሃለው ንዕኦም ክነጥቅዕ ምኻድ ማለት ንባዕልና ምክልኻል ማለት እምበር ወሎ፣ጎንደር ይኹን ካሊእ ዓዲ ናይ ምሓዝ ድሌት የብልናን።
~ ኣብ ትግራይ ዘሎ ጥሜት ሕፅረት ዝናብ፣ ድርቂ ዝፈጠሮ ጥሜት ኣይኮነን።
ሰብ ሰራሕ ጥሜት እዩ።
ዝኽኣልዎ ወሪሮም ክወስድዎ ዘይኽኣሉ ኣቃፂሎም ህዝቢ ትግራይ ዝብላዕ ከምዘይህልዎ ኮይኑ ናብቲ ሐዚ በፂሕዎ ዘሎ ጥሜት ክበፅሕ ዝኽኣለ ብሰንኪ ወረርቲ እዩ።
እዚ ፀገም ድማ ብኽልተ መንገዲ ኢና ክንሰግሮ፦ 
1. ብባህልና መሰረት ህዝብና ባዕሉ ንባዕሉ ብዝገብሮ ምትሕግጋዝ እዩ፤ሓደ ሰብ እውን ክሞተና የብሉን ኢሉ ነንባዕሉ ክትሓጋገዝ ክኽእል ኣለዎ።
2. ህዝብና ተቓሊሱ ብቕልፅሙ ነዚ ስርዓት እዚ ብምውጋድ እዩ።
~ዲያስፓራ ትግራይ ኣብ ልዕሊ ህዝቢ ትግራይ ዝበፅሐ ግፍዒ ዓለም ክበፅሖ ኣብ ምግባር ዝለዓለ ናይ ዲፕሎማሲ ስራሕትታት ኣካይዶም ፤ ዓለም ከምዝፈልጦ ገይሮም።
ዓለም እውን ክሳብ ዝግረም እዮም ገይረሞ ፤ ከምዚ ዓይነት ሓድነት፣ ከምዚ ዓይነት ሕብረት ኣብ ልዕሊ ህዝቢ ትግራይ ዝበፅሐ ሳዕቤን ብሙሉኡ ክቃላሕ ብምግባር ዝለዓለ ምርብራብ እዮም ገይሮም ፤ ደኺሙና ከይበሉ ብፀሓይ፣ብበረድ ፣ብጉልበቶም ፣ብፍልጠቶም ብኹሉ።
እዚ ናይ ዲፕሎማሲያዊ ስራሕቲ ድማ ብሓይሊ ክቕፅልሉ ይግባእ።
~ማሕበረሰብ ዓለም ካብዚ ሐዚ ዘሎ ፅዕንቶ ንላዕሊ ኣብ ልዕሊ እቲ ናይ ዓለም ሕግታት ዝጥሕስ ዘሎ ሓይሊ ከብፅሕ ኣለዎ።
ከም ማ/ሰብ ዓለም እንድሕር ድኣ ነዚ ህዝቢ ኣብ ምድሓን ታሪኽ ሓላፍነትና ተፃዊትና ክብሉ ኮይኖም ነቲ ዝመውት ዘሎ ህዝቢ ክበፅሕሉ ኣለዎም።
~ኣብ ሰናይ ፍቓድ ናይ ፌደራል መንግስቲ ተመስሪቶም ኣብ እተው ክብሎም እንተሎ ዝኣትው ደው በሉ እንትብሎም ደው ዝብሉ ክኾኑ ኣይግባእን።
ዝተፈላለየ ዓለም ለኸ ሕግታት ኣለው ፤ ደረጃ ህዝቢ ትግራይ በፂሕዎ ዘሎ ጥሜት ተራእዩ ቀጥታ ዝኾነ ኢድ ኣእታውነት ዘድልዩ እዩ (ሓገዝ ብምሃብ ኣንፃር ማለት እዩ)።
~ ተደጋጋሚ ፃውዒት ሰላም ገይርና ኢና ፤ ሐዚ እውን ብሰላም ክውዳእ ድሌትና እዩ።
ተገዲድና ኢና እቲ ኩናት ንገብሮ ዘለና ፤ ንሕና ይስመዐና እዩ ፤ ናይ ሓደ ሰብ ህይወት እንተነድሕን እውን ደስ ይብለና።
እቲ ጅግንነት ፤ እቲ ንፀላኢ ክንስዕሮ ኣለና ዝብል ወነ ፡ ህልኽ ዝገርም እዩ።
ፀላኢ ኣብ ልዕሌና ብዘብፅሖ ግፍዒ ህዝብና ከም ቆፍኡ ዝተነኽአ ንህቢ ክትንተግ ገይርዎ።
እዚ ዋሕዝ እዚ ይቕፅል እዩ ዘሎ።
ነቲ ክንልምን ነቲ ክነምፅእ ኣይኮነን።
መወዳእትኡ ኣብ ቕልፅምና እዩ።
ቢሮ ርክብ ህዝብን መንግስትን ትግራይ
መቐለ
29 መስከረም 2014 ዓ/ም
ሃለዋትናን ድሕንነትናን ብቕልፅምና!
ትግራይ ትስዕር!
“ትርጉም ዘለዎ ስጉምቲ ምውሳድ የድሊ” ኣምባሳደር ኣሜሪካ ሊንዳ ቶማስ ግሪን ፊልድ
ኣብ ልዕሊ ህዝቢ ትግራይ ዝበፅሕ ዘሎ ግህሰት ሰብኣዊ መሰልን ዓፀቦን ጠጠው ንክብል ቤት ምኽሪ ፀጥታ ውድብ ሕቡራት ትርጉም ዘለዎ ስጉምቲ ኽወስድ ከም ዝግባእ ዘተሓሳሰባ ኣብ ውድብ ሕቡራት መንግስታት ኣመሪካ ኣምባሳደር ሊንዳ ቶማስ ግሪን ፊልድ፣ ምምሕዳር ኣብይ ኣሕመድ ኣብ ልዕሊ ህዝቢ ትግራይ ጥሜትን ፆታዊ ዓመፅን ከም መሳርሒ ኲናት ይጥቀመሉ ከምዘሎ ገሊፀን:: 
ኣብ ጉዳይ ትግራይ ጠሚቱ ብቤት ምኽሪ ፀጥታ ውድብ ሕቡራት ኣብ ዝተኻየደ ኣኼባ ተረኺበን ቅዋም ሃገረን ዝገለፃ ኣምባሳደር ሊንዳ ቶማስ፣ ቕድሚ ሰለስተ ዓመታት ኢትዮጵያ ካብ ኣፍሪካ ቅልጡፍ ቁጠባዊ ዕቤት እተመዝግብን ኣብ ፖለቲካ እወንታዊ ለውጢ እተርኢ ዘላ ሃገር እያ እናበላ ብዓርሰ እምነት ይዛረባ ከምዝነበራን ቅድሚ ሓደ ዓመት ‘ሕጊ ምኽባር’ ብዝብል ዝተጀመረ ወታደራዊ ወፍሪ ኣብዚ ሕዚ እዋን ከቢድ ሰብኣዊ ቅልውላው የስዕብ ኣሎ-ቴሌቭዥን ትግራይ ኣብ ድህረ ገፁ ከምዝሓበሮ፡፡
ኣብ ሰላማውያን ሰባት ዘነፃፀረ ከቢድ ሰብኣዊ ግህሰት ከምዝተፈፀመ ዝሓበራ ኣምባሳደር ኣመሪካ ሊንዳ ቶማስ፣ ሰብኣዊ ሓገዝ ናብ ህዝቢ ከይበፅሕ ይገብሩ ንዘለው ኣካላት ጭቡጥ ስጉምቲ ንክውሰድን ምምሕዳር ኣብይ ኣሕመድ ሰራሕተኛታት ውድብ ሕቡራት ሃገራት ምስጓጉ ተቐባልነት ከምዘይብሉን፤ ኣብ ትግራይ ዘጋጠመ ሰብኣዊ ቅልውላው መዕለቢ ንክረክብ ድማ ምስ ውድብ ሕቡራት መንግስታትን ካልኦት ዝምልከቶም ትካላትን ብሓባር ንምስራሕ ኣሜሪካ ድልውቲ ምዃናን ኣብ ኢትዮጵያ ዝቕፅል ዘሎ ኲናት ብዘተ ንክፍታሕ ሃገረን ትፅዕር ከምዘላ ገሊፀን::
ቢሮ ርክብ ህዝብን መንግስትን ትግራይ
መቐለ
27 መስከረም 2014 ዓ/ም
“ትርጉም ዘለዎ ስጉምቲ ምውሳድ የድሊ” ኣምባሳደር ኣሜሪካ ሊንዳ ቶማስ ግሪን ፊልድ
ኣብ ልዕሊ ህዝቢ ትግራይ ዝበፅሕ ዘሎ ግህሰት ሰብኣዊ መሰልን ዓፀቦን ጠጠው ንክብል ቤት ምኽሪ ፀጥታ ውድብ ሕቡራት ትርጉም ዘለዎ ስጉምቲ ኽወስድ ከም ዝግባእ ዘተሓሳሰባ ኣብ ውድብ ሕቡራት መንግስታት ኣመሪካ ኣምባሳደር ሊንዳ ቶማስ ግሪን ፊልድ፣ ምምሕዳር ኣብይ ኣሕመድ ኣብ ልዕሊ ህዝቢ ትግራይ ጥሜትን ፆታዊ ዓመፅን ከም መሳርሒ ኲናት ይጥቀመሉ ከምዘሎ ገሊፀን:: 
ኣብ ጉዳይ ትግራይ ጠሚቱ ብቤት ምኽሪ ፀጥታ ውድብ ሕቡራት ኣብ ዝተኻየደ ኣኼባ ተረኺበን ቅዋም ሃገረን ዝገለፃ ኣምባሳደር ሊንዳ ቶማስ፣ ቕድሚ ሰለስተ ዓመታት ኢትዮጵያ ካብ ኣፍሪካ ቅልጡፍ ቁጠባዊ ዕቤት እተመዝግብን ኣብ ፖለቲካ እወንታዊ ለውጢ እተርኢ ዘላ ሃገር እያ እናበላ ብዓርሰ እምነት ይዛረባ ከምዝነበራን ቅድሚ ሓደ ዓመት ‘ሕጊ ምኽባር’ ብዝብል ዝተጀመረ ወታደራዊ ወፍሪ ኣብዚ ሕዚ እዋን ከቢድ ሰብኣዊ ቅልውላው የስዕብ ኣሎ-ቴሌቭዥን ትግራይ ኣብ ድህረ ገፁ ከምዝሓበሮ፡፡
ኣብ ሰላማውያን ሰባት ዘነፃፀረ ከቢድ ሰብኣዊ ግህሰት ከምዝተፈፀመ ዝሓበራ ኣምባሳደር ኣመሪካ ሊንዳ ቶማስ፣ ሰብኣዊ ሓገዝ ናብ ህዝቢ ከይበፅሕ ይገብሩ ንዘለው ኣካላት ጭቡጥ ስጉምቲ ንክውሰድን ምምሕዳር ኣብይ ኣሕመድ ሰራሕተኛታት ውድብ ሕቡራት ሃገራት ምስጓጉ ተቐባልነት ከምዘይብሉን፤ ኣብ ትግራይ ዘጋጠመ ሰብኣዊ ቅልውላው መዕለቢ ንክረክብ ድማ ምስ ውድብ ሕቡራት መንግስታትን ካልኦት ዝምልከቶም ትካላትን ብሓባር ንምስራሕ ኣሜሪካ ድልውቲ ምዃናን ኣብ ኢትዮጵያ ዝቕፅል ዘሎ ኲናት ብዘተ ንክፍታሕ ሃገረን ትፅዕር ከምዘላ ገሊፀን::
ቢሮ ርክብ ህዝብን መንግስትን ትግራይ
መቐለ
27 መስከረም 2014 ዓ/ም

ኢትዮጵያ ንዕርቅን ሰላምን ቀዳምነት ክትህብ መራሕቲ ሃገራት ኣፍሪቃ ፀዊዖም
ብፖርላሜንታዊ ስርዓት እትምራሕ ኢትዮጵያ ፣ ንንግስና ኣብይ ሚልዮን ዶላራት ኣብ ዘውፅአትሉ በዓለ ሹመት ዝተረኸቡ መራሕቲ ሃገራት ምብራቕ ኣፍሪካ መንግስቲ ኢትዮጵያ ፣ ቀዳምነት ንሰላም ኢዱ ክዝርግሕ ፀዊዖም።
መራሒ ደቡብ ሱዳን ሳልቫኪር ማያርዲት ኣብ ዘስምዖ መደረ ፣ ኢትዮጵያ ሰላም ክትመርፅ ኣለዋ፣ በቲ ሐዚ ዘላቶ መንገዲ እንተቐፂላ ዕፃ ደቡብ ሱዳን ክበፅሓ ምዃኑን ፣ እዚ ክበፅሓ ድማ ድሌት ከምዘይብሉን ገሊፁ።
ፕሬዚደንት ዩጋንዳ ዩዌሪ ሙሴቬኒ ብግዲኡ ፣ መንግስቲ ኢትዮጵያ ካብ ፖለቲካ መንነት ብምውፃእ ናብ ፖለቲካዊ ረብሓ ክሰግር ከምዝግባእ ምዒዱ።
እታ ኣብ ከምዚኦም ዝበሉ መድረኻት ብዛዕባ ንኣፍሪካ ሰላም እትህቦ ዝነበረት ኣበርክቶን ቁጠባዊ ዕቤታ ዝምስክሩላ ዝነበሩ መራሕቲ ኣፍሪካ ሐዚ ግን ብዛዕባ ካብ ዝገጠማ ፀበባ ከመይ ክትወፅእ ከምዘለዋ እዮም ክምዕዱዋ ውዒሎም።
ፕሬዝደንት ጅቡቲ እስማዔል ዑመር ጊሌ ብወገኑ ፣ ሰላም ኣብ ምብራቕ ኣፍሪቃ ብርቂ ምዃኑ ድሕሪ ምግላፅ ፣ መንግስቲ ኢትዮጵያ ምስ ሰላም ክዕረቕ እምነት ከምዘለዎ ገሊፁ።
ፕሬዝዳንት ኬንያ ኡሁሩ ኬንያታ ብግዲኡ ኣደ ናፅነት ኣፍሪካ ምዃና እትፍለጥ ኢትዮጵያ ፣ እንተሲኢና ምብራቕ ኣፍሪካ እውን ሰላም ክስእን እዩ ክብል ፣ መንግስቲ ኢትዮጵያ ህድእ ኢሉ ንዘጋጠሞ ኩነታት ክግምግም ፀዊዑ።
ኣብ ኢትዮጵያ ዘመዝገቦ ልምዓትን ሰላም ከምዘሎ ፣ መራሕቲ ሃገራት ኣፍሪካ ክምስክሩሉ ዝፀውዐ ኣብይ ፣ ካብቲ ኣቲኻዮ ዘለኻ መፃብቦ ንክትወፅእ ንሰላም ኢድካ ዘርግሕ ክብሉዎ እዮም ተሰሚዖም።
ህዝቢ ትግራይ ብጥሜት ኣብ ዝሞተሉ እዋን ሚልዮን ዶላራት ኣውፂኡ ዘሰናድኦ በዓለ ሹመት እቲ ቀንዲ መማኸሪኡ ውልቀ መላኺ ኢሳያስ ኣፈወርቂ ዘይምርካቡ ድማ ካልእ ጥርጣረ ከምዘሕደረ ገለ ተዓዘብቲ እናገለፁ እዮም።
ቢሮ ርክብ ህዝብን መንግስትን ትግራይ
25 መስከከረም 2014 ዓ/ም
መቐለ
#ትግራይ ሚድያ ሃውስ

ዛጊድ ኣብ 49 ወረዳታት ትግራይ ጥሜት ከምዘሎ ቢሮ ሓለዋ ጥዕና ትግራይ ኣረጋጊፁ
ዛጊድ ኣብ 49 ወረዳታት ትግራይ ጥሜት ከምዘሎን ኣብ ትግራይ ዘለዋ ኣብያተ ጥዕና ስሩዕ ግልጋሎት ሕክምና ገዲፈን ብሰንኪ ጥሜት ዝተጎድአ ሕሙም ጥራይ የገልግላ ከም ዘለዋ ቢሮ ሓለዋ ጥዕና ትግራይ ገሊፁ።
ኩለን ኣብያተ ሕክምና ስሩዕ ግልጋሎት ሕክምና ገዲፈን፣ ብሰንኪ ጥሜት ንዝተጎድአ ወገን ይሕክማ ከምዘለዋ ዝገለፁ ዶክተር ሓጎስ ፣ ኣብተን ኣብያተ ሕክምና እኹል ዝበሃል መግቢ ከምዘየለ እውን ኣረዲኦም።
ህፃናትን ወላዳት ኣዴታትን በቲ ጥሜት ኣዐርዮም ከምዝተሃሰዩን ካብዚኦም ልዕሊ 200 ሽሕ ዝኾኑ ትሕቲ ሓደ ዓመት ፣ ልዕሊ 1 ሚልዮን ዝኾኑ ትሕቲ 5 ዓመት ህፃናት ኣብ ከቢድ ሓደጋ ጥሜት ከምዘለዉን ኣረዲኦም።
ዳርጋ 90 ምኢታዊ ትካላት ጥዕና ትግራይ ብፋሽስታውያን ከም ዝዓነዋን ከም ዝተዘመታን ዝገለፁ ዶክተር ሓጎስ ፣ ልዕሊ 22 ሽሕ በዓል ሞያ ሕክምና ተበቲኑ፣37 ሰብሞያ ከም ዝተቐተሉን 78 ዝኣኽሉ ድማ ኣካሎም ከም ዝጎደለን ገሊፆም።
እዚ ፀብፃብ ንገለ ከባቢታትን ሙሉእ ምዕራብ ትግራይን ዘየካተተ ከም ዝኾነ ድማ ዶክተር ሓጎስ ጎድፋይ ገሊፆም።
ቢሮ ርክብ ህዝብን መንግስትን ትግራይ
22 መስከረም 2014 ዓ/ም
#ትግራይ ሚድያ ሃውስ

ኣብ ገበንን ስግኣት ገበንን ትኹረት ተዋሂቡ ይስራሕ ኣሎ 
ፋሽሽታዊ ጉጅለ ኣብይ ኣሕመድን መንግስቲ ውልቀ መላኺ ኢሰያስን ኣብ ልዕሊ ህዝቢ ትግራይ ብዝኣወጅዎ ኲናት፣ ፀጥታ ትግራይ ከም ዝተዘረገን ዘይሕጋውያን ብረታት ኣብ ኢድ ውልቀ ሰባት ክተሓዙ ምኽንያት ከምዝኾነን፣ቢሮ ፀጥታን ምምሕዳርን ከተማ መቐለ 21 መስከረም 2014 ዓ/ም ኣብ ዝተሳለጠ ዘተ ገሊፁ።
ኣብቲ ብቢሮ ርክብ ህዝብን መንግስትን ቢሮ ፀጥታን ምምሕዳርን ዝተሰናደአ፣መድረኽ ተረኺቦም መብርሂ ዝሃቡ ሓላፊ ፀጥታ ምምሕዳር ከተማ መቐለ ኣይተ ተስፋይ ገብረማርያም ከምዝበልዎ፣ ፋሽሽታውያን ወረርቲ ሓይልታት ኣብ ልዕሊ ህዝቢ ትግራይ ዝኣወጅዎ ኩናት፣ ፀጥታ ከተማ መቐለ ከም ዝተዘረገ ብምሕባር ፣ ነዚ ስዒቡ ድማ ብርክት ዝበሉ ብረታት ኣብ ኢድ ውልቀ ሰባት ተሓቢኦም ከምዘለውን ፣ ካብዚኦም ምስ ሕብረተሰብ ብምትሕብባር ብዝተገበረ ዳህሳስን ተፍትሽን እቶም ብረታት ክርከቡ ከምዝኸኣሉ ገሊፆም ፡፡ 
ይኹን እምበር ብርክት ዝበሉ ዝተሓብኡ ብረታት ከም ዘሎ ዝሓበሩ ኣይተ ተስፋይ፣ ዘይሕጋዊ ብረታት ንምፅራይ ትኹረት ተዋሂቡ ይስራሕ ከም ዘሎ ኣብሪሆም፡፡ብዝተፈላለዩ ምኽንያታት ተጠርጢሮም ዝተታሓዙ ኣካላት ድማ ግቡእ ምፅራይ ይግበር ከምዘሎን፣ ምሰ ሕብረተሰብ ብምምርድዳእ ድማ ህዝቢ ዝኣመነሎም ንሓለዎ ከባቢ ንክጥዕም ብርክት ዝበሉ ምልሻታት ተገምጊሞም ናብ ስራሕ ከምዝኣተው ገሊፆም፡፡
ተሳተፍቲ እቲ ዘተ ማሕበረሰብ ዝኾኑ ወ/ሮ ሓያት ኑርሑሴንን ኣይተ ተኽላይ ገ/ስላሴ ብግደኦም፣ ፋሸሽታውያን ሓይልታት ድሕሪ መቐለ ምቁፅፃሮም ካብ መንግስታዊ ኾነ ውልቀ ትካላት ዝተወረሩ ንብረታት ኣብ ምምላስ ህዝብን መንግስትን ትኹረት ሂቦም ክሰርሑን ሰላምና ውሑስ ንምግባር ድማ ምስ ኣካላት ፀጥታ ብምዃን ተዋዲድና ክንሰርሕ ይግባእ ኢሎም፡፡
ሃለዋትናን ድሕንነትናን ብቕፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
22 መስከረም 2014 ዓ/ም
መቐለ
ነጋዶ ዘርእዩዎ ዘለው ዘይፍትሓዊ ወሰኽ ዋጋ ሸቐጣት ኢ-ሰብኣዊ እዩ ተባሂሉ
ኣብ ሸቐጣት ዘይፍትሓዊ ወሰኽ ዋጋ ኣብ ልዕሊ ዝገብሩ ነጋዶ ቐጥታ ምምሕዳራዊ ስጉምቲ ከም ዝውሰዶም ቢሮ ልምዓት ከተማን ንግድን ኢንድስትርን ትግራይ 21 መስከረም 2014 ዓ/ም ኣብ ከተማ መቐለ ኣብ ዝተኻየደ ዘተ ማሕበረሰብ ኣፍሊጡ፡፡
ቢሮ ርክብ ህዝብን መንግስትን ትግራይ ምስ ቢሮ ፀጥታን ምምሕዳርን ትግራይ ብምትሕብባር ኣብ ኣወሃህባ ግልጋሎት ንግድን መጓዓዝያን መሰረት ዝገበረ ዘተ ማሕበረሰብ ኣብ ዝተኻየደ መድረኽ ተረኺቦም፣ መኽፈቲ መደረ ዘስምዑ ምኽትል ሓላፊ ቢሮ ርክብ ህዝብን መንግስትን ትግራይ፣ ተጋዳላይ ሓድሽ ካሱ ከምዝበልዎ፣ ዕላማ እቲ ዘተ ማሕበረሰብ ዝተወሰኑ ማሕበረሰብ ነጋዶ ፀገማት ህዝቢ ትግራይ ከይሓርበቶም ንረብሕኦም ብምቕዳም ኣብ ዘይፍትሓዊ ወሰኽ ሸቐጣት ዝረኣዩ ዘለው ፀገማት ተረዲእኻ ሓበራዊ መፍትሒ ንምቕማጥ እዩ፡፡ 
ኣብ ቢሮ ልምዓት ከተማን ንግድን ኢንድስትርን ትግራይ ዳይሬክተር ዝኾኑ ኣይተ ሃይለስላሴ ጥላሁን ብግደኦም ፣ ቑጠባ ትግራይ ብምኽንያት ፋሽሽታውያን ወረርቲ ሓይልታት ባይታ ከምዝዘበጠ ድሕሪ ምሕባር፣ ዝተወሰኑ ነጋዶ ድማ ነዚ ዕዱል ብምጥቓም ነቶም ቅድሚ 21 ሰነ 2013 ዓ/ም ዝኣተው ሸቐጣት ናብ ተጠቀምቲ ኣብ ክንዲ ብፍትሓዊ መንገዲ ምቕራብ፣ ፀገም ህዝቢ ትግራይ ከይሓርበቶም ምሽቃጦም ኢ-ሰብኣዊ ተግባርን ካብ ባንዳታት ፈሊኻ ዝረአዩ ከምዘይኾኑን ሓቢሮም፡፡
ከም መርኣያ ድማ ዛጊድ 158 ንግዲ ትካላት ዝሓዝዎ ሸቐጣት ብተመጣጣኒ ዋጋ ክሸጡ ከም ዝተገበረን፣ነቶም ኣብ መነወሪ ተግባር ዝተዋፈሩ ነጋዶ ድማ ብዝወፀ ሓድሽ መምርሒ መሰረት ምምሕዳራዊ ስጉምቲ ከምዝውሰደሎም እቶም ዳይሬክተር ኣፍሊጦም።
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
22 መስከረም 2014 ዓ/ም
መቐለ

ሰሙናዊ መልእኽቲ ቢሮ ርክብ ህዝብን መንግስትን ትግራይ
ብሰንኪ ጥምየት ህይወት ወገናትና ንከይሓልፍ ኣብ መኸተና ንረባረብⵑ
=
ህዝቢ ትግራይ ኣብ ዝሓለፉ 130ን ዓመታት ህልውንኡን፣ድሕንነቱን ኣብ ሕቶ ምልክት ዘእትው ብዙሓት ዝተፈላለዩ ተፈጥሮኣውን ሰብኣውን ፀገማት፣ ብቃልሱ በዲሁ፣መግለፂ መንነቱ ዝኾነ፣ብሄራዊ ክብሩ ኣረጋጊፁ እዩ፡፡ ኣብቲ ዝሓለፈ ልዕሊ ሓደ ክፍለ ዘመን፣ ብሊሂቃን ሓይልታት ትምክሕቲ ዝምርሑ፣ ሓይለ መልጢ ኣገዛዝኣታት፣ ህዝቢ ትግራይ ከም ብሄር፣ ክጥፍኡ ዘይፈሓስዎ ናይ ጥፍኣት ገመድን፣ ዘይኩዓትዎ ጉድጓድን ኣይነበረን፡፡
ሎሚ’ውን ብዝኸፍአ ኣገባብ ታሪኽ ንባዕሉ ይደግም ከም ዝበሃል፣ ተልእኾ ኣቦ ሓጎታቱን ኣቦታቱን ሊሂቃን ሓይልታት ትምክሕቲ ንምዝዛም፣ ሕልሚ ቀትሪ እናሓለመ ዝውዕል፣ ዳግማይ ደርግ ጉጅለ ፋሽሽት ኣብይ ኣሕመድ፣ ምስ መንግስቲ ውልቀ መላኺ ኢሳያስ ኣፈወርቅን፣ ገባታይ ተስፋሕፋሓይ ኣመራርሓ ክልል ኣምሓራን፣ ተላፊኑ ሓረስታይ ትግራይ ዝለፈዐሉ ኣዝመራ 2012/2013 ገሊኡ ብዕስለ ኣምበጣ፣ ገሊኡ ማለት’ውን ብፃዕርን ርብርብን ህዝብና ካብ ዕስለ ኣምበጣ ዝተረፈ ድማ ካብ ግራት፣ ዓውድን ቆፎን፣ ብወረርቲ ሓይልታት ክዝመት ብምግባር፣ ከምኡ’ውን ህዝቢ ትግራይ ብሕማም ኮቪድ 19 ክሃልቕ ዘይፈፀምዎ እከይ ሰይጣናዊ ተግባር ኣይነበረን፡፡
እዞም ወረርቲ ሓይልታት ህዝቢ ትግራይ፣ ከም ብሄር ንምፅናት ዝሓንፀፅዎም ናይ ህልቂት ፖኬጅ ጥፍኣት፣ ሕዚ’ውን ኣጠናኺሮም ቀፂሎምሉ ኣለው፡፡ብምዃኑ ጥምየት ሓዊስካ ኩሎም መሳርሒ ኲናት ተጠቒሞም ብኩሉ ኣንፈት ክባ ፈጢሮም ብሚልዮን ዝቑፀር ህዝቢ ትግራይ ብሰብ ሰራሕ ጥምየትን፣ ስእነት መድሓኒትን፣ ሲኢኑ ማሕበራዊን ኢኮኖምያዉን ቅልዉላዉ በፂሕዎ ኣሎ፡፡ ስለዝኾነ በቢመዓልቱ ኣብ ገጠርን ከተማን፣ ህፃናት ሓዊስካ ብኣማኢት ዝቑዠፀር ህዝቢ ትግራይ ብሰንኪ ጥምየት ይሃልቕ ከምዘሎ ንሕና ብዓይንና እንሪኦ ጥራሕ እንተይኮነስ፣ ትካል ሰብኣዊ ሓገዝ ውድብ ሕቡራት፣ ገበርቲ ሰናይ ትካላት ኩሎም መዳርግቲ ኣካላት ብሓፂሩ ኣብ ርሑቕን ቀረባን ዘሎ ማሕበረሰብ ዓለም’ውን ኣረጋጊፁ ምስክርነቱ ዝህበሉ ዘሎ ሓቂ እዩ፡፡ ብኣንፃሩ ናይ ጥፍኣት ሓይልታት ኮነ ኢሉ ናብ ትግራይ፣ ሓገዝ እኽልን መድሓኒትን፣ ከይኣቱ ኮሪደራት፣ መጓዓዝያ ተሽከርከርትን ኣየርን፣ ኣገልግሎት ወሃብቲ ትካላትን ዓፅዩ ሐዚ ድማ ኣብ ሰብኣዊ ደገፋት ዝነጥፉ ዝነበሩ ገበርቲ ሰናይ ትካላት ክወፁ ትእዛዝ ኣዉሪዱ ኣሎ፡፡
ስለዙይ ህዝቢ ትግራይ ዘለዎ እንኮ መማረፂ ሃለዋቱን ድሕንነቱን ብቕልፅሙ ኣብ ዝሓፀረ ጊዜ ምርግጋፅ ጥራሕ እዩ ፡፡ብምዃኑ፣ ኣብ ገፀር ይኹን ኣብ ከተማ፣ ዘለኻ ህዝብና ፣እዙ ብመሪር ተጋድሎን ኩለመዳያዊ ዓወታትን እትሓልፍ ከባድ፣ ቀጣንን ሕስምትን እዋን፣ ብምኽንያት ወረርቲ ሓይልታት፣ ህይወት ወገናትና ከይሓልፍ ትፅዕር ዘለካ ሓላይ ህዝብና መንግስቲ ትግራይ ንዓካ ዘለዎ ዝለዓለ ክብሪ እንትገልፀልካ፣ ዝጀመርካዮ ኒሕ ዝተመልኦ ልግሲ ከም እትቅፅለሉ ብምትእምማን እዩ፡፡እዚ እዋን ኣሰር ኣያታትካን ኣሓትካን፣ ኣዴታትካን ኣሕዋትካን ተኸቲልካ ንታዕሊም ትውሕዝ ዘለኻ መንእሰይ ትግራይ ድማ ምስቶም ቅድሚ ሕዚ ተጋዲሎም ፈተውትናን ፀላእትናን፣ ተኣምር ዘበለ መስተንክራዊ ጅግንነት ምስ ዝፈፀሙ ኩሎም ኣባላት ሓየት ሰራዊት ትግራይ ዝኾኑ መሓዙትካ ኮይንካ ዕድመ ወረርቲ ከም እተሕፅር ህዝብን መንግስትን ትግራይ ይተኣማመኑ እዮም፡፡ ብዝተፈላለየ ምኽንያት ክሳብ ሕዚ ንምግዳል ዘይወሰንካ መንእሰይ ትግራይ፣ ታሪክ ዘሰከመካ ባዓል ሕድሪ ምዃንኻ ፈሊጥካ ንቓሕⵑ ተወደብⵑ ተጋደልⵑ ተዓወት፡፡
ዲያስፖራ ትግራይን፣ ኣብ ውሽጥን ወፃእን ዘለኹም ሚድያታት ትግራይን፣ ዓለምለኸ ማሕበረሰብን ተፈላጥነት ዘለዎም ሚድያታት ዓለምናን፣ ኣብ ልዕሊ ህዝቢ ትግራይ በፂሑ ዘሎ ጥምየት መጠኑን፣ ስፍሓትን፣ ብጭቡጣት መርትዖታትን መረዳእታትን ኣደጊፍኩም፣ ብተደጋጋሚ ብምቅላሕ፣ ማሕበረሰብ ዓለም ጭቡጥ ስጉምቲ ንክወስድ ቀትርን ለይትን ከምእትፅዕሩ ህዝብን መንግስትን ትግራይ ኣይጠራጠሩን፡፡
ኣብ መወዳእታ፣ ብሰንኪ ጥምየት ህይወት ወገናትና ንከይሓልፍ ኣብ መኸተና ኩሉ ህዝቢ ትግራይ፣ ኣብ ዝተሰለፈሉ፣ ዓውደ ስራሕትን፣ ዓውደ ግንባርን፣ ከምኡ እውን ዓለምለኸ ማሕበረሰብ ስኣን እኽለማይን፣ መድሓኒትን፣ በቢዕለቱ፣ ብጥምየትን ሕማምን ዝሃልቕ ዘሎ ብኣማኢታት ዝቑፀር ህይወት ወገናትና ንምድሓን፣ ኣድላይ ሓገዝ ንኽገብሩ ብኩሉ ዓይነት ዓቕምታትን ኣገባብ ኮምኒኬሽንን ንክንረባረብ፣ መንግስቲ ትግራይ፣ በዚ ኣጋጣሚ ፃውዒቱ የቕርብ፡፡
ሃለዋትና ንድሕንነትናን ብቕልፅምናⵑⵑ
ትግራይ ትስዕር!!
ቢሮ ርክብ ህዝብን መንግስትን ትግራይ
21 መስከረም 2014 ዓ.ም
መቐለ

ፕሬዝደንት መንግስቲ ትግራይ ዶ/ር ደ/ፅዮን ገ/ሚካኤል ንመናእሰይ ትግራይ ዘመሓላለፍዎ መልእኽቲ
መናእሰይ ትግራይ፣ እቲ ኩነታት ምስተፈጠረ እሙናት ፈፀምቲ ሕድሪ ህዝብኹምን ሰማእታት ትግራይን ምዃንኩም ብግብሪ ኣረጋግፅኩም ኢኹም!!
ኣብዚ ናይ ቃልሲን መኸተን እዋን፣ መናእሰይ ትግራይ ዝተፃወትኩሞ ግደን ዘካየድኩሞ ውሕሉል ቃልሲን፣ ዘርኣኹሞ ጅግንነትን መወዳድርቲ የብሉን።
ውልቀ ባህግኹም ድሕሪ ክብሪን ሃለዋትን ህዝቢኹምን ዓዲኹምን ኣቐሚጥኩም፣ ናይ ጉዳያት ቅደም ሰዓብ ብዝገርም ብስለት ሰሪዕኹም ኣብ ኩለመደያዊ መኸተ ብዘርኣኹምዎ ፅንዓትን ህዝባዊነትን ክትምስገኑ ይግባእ።
እቲ ኩነታት ምስተፈጠረ፡ እሙናት ፈፀምቲ ሕድሪ ህዝብኹምን ሰማእታት ትግራይን ምዃንኩም ድማ ብግብሪ ኣረጋግፅኩም ኢኹም።
እዚ ታሪኻዊ መድረኽ ዘሰከመኩም ሓላፍነት ተሓንጊጥኩም መሪሕ እጃምኩም ብምፍፃም ነባሪ ናይ ባዕልኹም ታሪኽ እናፈፀምኩም ኢኹም።
ሕዚ'ዉን ህዝባዊ ኲናትናን መኸተናን ብዓወት ብምዝዛም፣ ደሕንነትን ሃለዋትን ህዝቢ ትግራይ ብዘተኣማምን ደረጃ ንምውሓስ ከምቲ ልሙድ መሪሕ ተራኹም ክትፃወቱ ከዘኻኽረኩም ይፈቱ።
ቢሮ ርክብ ህዝብን መንግስትን ትግራይ
21 መስከረም 2014 ዓ.ም
መቐለ

ሂዩማን ራይትስ ዎች ንኮሚሽነር ኮሚሽን ሰብኣዊ መሰል ኢትዮጵያ ዝወሃብ ዘሎ ሽልማት ኣግባብነት ዘይብሉ ክብል ተቓዊምዎ።
ዳይሬክተር ሂዩማን ራይትስ ዎች ምብራቕ ኣፍሪካ ላቲሽያ ባደር ፣ ነቲ ንኮሚሽነር ኮሚሽን ሰብኣዊ መሰል ኢትዮጰያ ዳንኤል በቀለ ዝወሃብ ሽልማት ተጓናፅን ግጉይ መልእኽቲ ዘሕልፍ ግዚኡ ዘይሓለወን ክትብል ተቓዊማቶ።
ለቲሽያ ባደር ነዚ መልእኽቲ ዘሕለፈት ሓዱሽ ንዝምስረት መንግስቲ ኢትዮጵያ መሰረት ገይሩ ንመራሕቲ ሃገራት ኣፍሪካ ኣብ ዝተዳለወ መድረኽ ፣ ንጉዳይ ኣብ ኢትዮጵያ ዝፍፀም ዘሎ ጥሕሰት ሰብኣዊ መሰላት ፀቕጢ ንምፍጣር ሓሲባ ኣብ ዝሃበቶ መግለፂ እዩ።
ሂዩማን ራይትስ ዎች ኣብ ትግራይ ኦሮሚያን ብዘካየዶ መፅናዕቲ፣ ህዝቢ እዘን ክልላት ኣብ ልዕሊ ኮሚሽን ሰብኣዊ መሰላት እምነት ከምዘይብሉ ኣረጋጊፀ እየ ክብል ዝገለፀ ኾይኑ፣ እዚ ኣብ ዝኾነሉ እዋን ነቲ ትካልን መራሒኡን ምሽላም ዘይቃዶ ተግባር እዩ ክትብል ገሊፃቶ ኣላ።
ኮሚሽነር ዳንኤል በቀለ ዘይሻራውነት እቲ ትካል ንጎኒ ብምግዳፍ ኣብ ትግራይ ዝተፈላለዩ ግፍዕታት እንትፍፀም ስቕ ኢሉ ምርኣዩን ፣ እቲ ትካል መሳርሒ መንግስቲ ኣብይ ኣሕመድ ክኸውን ምፅዓሩን ብገበን ክሕተት እምበር ክሽለም ኣይግብኦን ዝብሉ ወገናት ስምዒቶም እናገለፁ ምፅንሖም ይዝከር።
ቢሮ ርክብ ህዝብን መንግስትን ትግራይ
21 መስከረም 2014 ዓ/ም
መቐለ
ፍልፍል፦ትግራይ ሚድያ ሃውስ

ኮሓሒልኻን ሸፋፊንኻን ዝቕየር ነገር የለን 
እኒ ፋሽሽቲ ጉጅለ ኣብይ ኣሕመድ፣ ነቲ ሕገ መንግስቲ ዝጠሓሰ መረፃ፣ መረፃ ኣካይድና ኢሎም፣ ሓድሽ መንግስቲ ክምስርቱ፣ ነቲ ዘይሕጋዊ መንግስቲ፣ ሕጋዊ ክገብሩ፣ ይጓየዩ፣ ዳንኬራን በዓልን ዋላ እንተገበሩ ሕጋዊ ሕገ መንግስቲ ክኸውን ከምዘይኽእል ፕረዚደንት መንግስቲ ትግራይ ገሊፆም።
ፕረዚደንት ትግራይ ዶ/ር ደ/ፅዮን ገ/ሚካኤል ከምዝበልዎ፣እቲ ሕገ መንግስቲ፣ ዘይሕጋዊ ሕገ መንግስቲ ምዃኑ ይቕፅል ዘሎ ምዃኑን በዓል ስለዝገበሩ ዝቕየር ነገር ከምዘየሎን፣ እቲ ሕገ መንግስቲ ዝጠሓሰ መረፃ ድማ ሕጋዊ ክኸውን ኣይኽእልን።
እቲ ጨፍጫፍን ገበነኛን ጉጅለ፣ ክትሓዝን ክሕነቕን ከምዘለዎ ዝሓበሩ ዶ/ር ደ/ፅዮን፣ ኮሓሒልኻን ሸፋፊንኻን ዝቕየር ነገር የለን፤ እምበር ክንደይ ወደኽደኽን ምድላውን እዩ ዝግበር ዘሎ ኢሎም፡፡ 
ኣብቲ ንእዋናዊ ጉዳይ ኣመልኪቶም፣ ዶ/ር ደ/ፅዮን ገ/ሚካኤል መብርሂ ዝሃቡሉ እዋን ከምዝበልዎ፣ፋሽሽቲ ጉጅለ ኣብይ ኣሕመድ፣ ነታ ሕገ መንግስቲ ጥሒስዋ እዩ፤ ብዕሊ ክጥሕሳ ግን ይዳሎ ኣሎ፡፡ እታ ብዕሊ ምዃን እያ ተሪፋቶ፤ ወሰን ትግራይ ከምዝጠሓሓስዎን ቀንዲ ዝገብሩ ዘለው ድማ ትምክሕቲ እዮም ኢሎም።
እቲ ናይ ደቡብ ብጉልበትና ምኳኑ ብምሕባር፣ “ብሕጊ” ግን ከረክቡ ይዳለው ከምዘለዉ ግና ትርጉም የብሉን ኢሎም፤ ግና እዚ እዮም ዝሓስቡ ዘለው፤ ረአዩ እዚ ናይ ኣምሓራ ወሰን ኾይኑ ኣሎ ክብሉን ወሰን ትግራይ “ብሕጊ” ከጥፍኡን እዮም ዝዳለዉ ዘለዉ ዝበሉ ፕረዚደንት ትግራይ ዶ/ር ደብረፅዮን፤ ይኹንምበር እዚ ቖሪፆም፣ እቲ ቖቆሪፆም እንተኣወጁ ዝመፅእ ነገር የለን፤ግና እንታይ ይገብሩ ከምዘለው ክንፈልጥ እተዘይኾይኑ ትርጉም የብሉን ኢሎም፡፡
ብምዃኑ ይብሉ ፕረዚደንት ትግራይ ዶ/ር ደብረፅዮን፣ እዞም ፀላእቲ፣ ከመላኽዑ፣ ከፀብቑን ሕጋዊ ክገብሩን ዋላ እንተፈተኑ፣ ትርጉሙ ዘይብሉ ምዃኑ ክፈልጡ ኣለዎም፡፡ በዙይ ዝቕየር ወሰን ትግራይ ክህሉ ኣይኽእልን ድሕሪ ምባል፤ ግና እታ ንቃለሰላ ዘለና ትግራይ፣ ሕዚ እውን ክንውደኦ ኣለና፡፡ ሕዚ እውን ኣብ ትሕቲ ፀላእቲ እያ ዘላ፡፡ ይኣወጁ ኣይኣውጁ ናይ ባዕሎም ጉዳይ፡፡ ንሕና ናይ ባዕልና ስራሕ ኢና ንሰርሕ፡፡ በዚኣ እትመፅእ ሕጋውነትን ለውጥን ከምዘይትህሉ ፈሊጥና፣ ኹሉ ነገር ንምግባር ይፍትኑ ስለዘለዉ፣ንፈተነታቶም ኣበርዒንና ክንድምስሶም ኣለና ኢሎም፡፡
ሃለዋትናን ድሕንነትናን ብቕልፅምና!
ትግራይ ትስዕር!
ቢሮ ርክብ ህዝብን መንግስትን ትግራይ
20 መስከረም 2014 ዓ/ም
መቐለ

መስርዕ ሰራዊት ትግራይ ከይዛሪ መናእሰይ ናብ ቃልሲ ክኸቱ ይግባእ ተባሂሉ
ቢሮ ፀጥታን ምምሕዳርን መንግስቲ ትግራይ ኣብ እዋናዊ ኩነታት ኣመልኪቱ 14 መስከረም 2014 ዓ/ም ኣብ ዝሃቦ መግለፂ፣ መስርዕ ምክልኻል ሰራዊት ትግራይ ከይዛሪ መናእሰይ ናብ ቃልሲ ክኸቱ አለዎም ኢሉ፡፡ 
ጊዝያዊ ሓላፊ ፀጥታ ምምሕዳር መንግስቲ ትግራይ ተጋዳላይ ካልኣዩ ኣሰፋ ከምዝበልዎ፣ ኣብ ትግራይ ፋሽሽታዊ ሓይልታት ምዕፃው መሰረታዊ ልምዓታት፣ ሰብኣዊ ሓገዛት ብምኽልካል ጥሜት ከም መሳርሒ ኲናት ተጠቒሞም ንህዝቢ ትግራይ ኣደዳ ሞትን ጥሜትን ይገብርዎ ብምህላዎም ፣ሰራዊት ትግራይ ንህልውና ህዝቡ ክብል ድማ ናብ ዘይደለዮ ኩናት ዝኣተወ እኳ እንተኾነ ዓወታት የመዝግብ ኣሎ ዝበሉ እቶም ሓላፊ፣ ዕድመ እቲ ኲናት ንምሕፃር ድማ መናእሰይ ናብ ሰራዊት ትግራይ ክኸቱ ከምዝግባእ ኣብሪሆም፡፡
ብተወሳኺ እቲ ቢሮ ኣብ ምኽልኻል ገበንን ስግኣት ገበንን ትኹረት ሂቡ ይሰርሕ ከም ዘሎን፣ ኣብ ትግራይ ብፍላይ ድማ ኣብ ከተማ መቐለ ዝርአዩ ዘለው ከም ስርቂ፣ መውቃዕቲ፣ ኽትራን ዝበሉ ገበናት ብምህላዎም ብኣካላት ፀጥታ ድማ ሕጋዊ ስጉምቲ ይውሰደሎም ከም ዘሎ ዝሓበሩ ተጋዳይ ኻልኣዩ ኣሰፋ፣ኣብ ዝተወሰኑ ኣካላት ድማ ብጉልባብ
ሰራዊ ት ትግራይ ብምጥቓም ንምክልኻል ሰራዊት ንሕግዝ ኣለና እናበሉ፣ ካብ ሕብረተሰብ ገንዘብ ዘዋፅኡ ፣ምስቲ ዘሎ ጊዝያዊ ሕፅረት ሸቐጣት ምኽንያት ብምግባር ንሕብረተሰብ ብሕሳር ዋጋ ሸቐጣት ኣለና እናበሉ ኣብ ልዕሊ ሕብረተሰብ ዘይተደለየ ጉድኣትን ምትላልን ዝፍፅሙ ወገናት ከም ዘለው ኣብ ልዕሊ ህዝቢ ትግራይ ሰፍ ዘይብል በደልን ብምብፃሕ፣ ህዝቢ ትግራይ ከም ህዘቢ ካብ ገፀ መሬት ምጥፋእ ጥራሕ ዘይኾነስ ካብ ሕልና ደቂ ሰባት ብምጥፋእ ነበረያ ነበረ ንክኾን ይሰርሑ ኣለው ኢሎም፡፡
ሕብረተሰብ ድማ ነቲ ኣጋጢሙ ዘሎ ኲናት ንምምካት ኣብ ጎኒ ሰራዊት ትግራይ ብምስላፍ ደጀኑ ውዑይን ረመፅን ገይሩ ክምክቶ ኣለዎ ዝበሉ ተጋዳላይ ካልኣዩ፣ ብወገን ፀጥታን ምምሕዳርን ድማ ጊዝያዊ ሓድሽ ኣወዳድባ መሓውር ፀጥታ ጌይሩ ከምዘሎ ኣፍሊጦም፡፡ 
ሃለዋትናን ድሕንነትናን ብቕልፅምና!!
ትግራይ ትስዕር!
ቢሮ ርክብ ህዝብን መንግስትን ትግራይ
15 መስከረም 2014 ዓ/ም
መቐለ

ጥሜት መሰረት ዝገበረ ኩናት ጠጠው ክብል ይግባእ ተባሂሉ
ማሕበረሰብ ዩኒቨርስቲ መቐለ፣ ኣብ ትግራይ ወሪዱ ዘሎ ጥሜትን ሞትን ጠጠው ክብሉ፣ ግልጋሎት ወሃብቲ ትከላት ቐልጢፎም ክኽፈቱ፣ ቐጥታ በረራ ናብ ትግራይ ክህሉ፣ብምባል፣ 15 መስከረም 2014 ዓ/ም ኣብ ዘካየድዎ ድሙቅ ሰለማዊ ሰልፊ ገሊፆም፡፡
ኣብቲ ሰላማዊ ሰልፊ ዝተሳተፉ፣ ሰራሕተኛታት ዩኒቨርስቲ መቐለ፣ ዶ/ር ዜናዊ ዘሪሁንን መምህር ካሕሳ ታደለን ከምዝበልዎ፣ ሕቡራት መንግስትታትን ማሕበረሰብ ዓለምን ነቲ ኣብ ትግራይ ኣጋጢሙ ዘሎ ጥሜት፣ ምዕፃው ወሃብቲ ግልጋሎት ብሓፈሻ ንተግባራት መቐፀልታ ወፍሪ ምፅናት ዓሌት ቖላሕታ ሂቦም ቕልጡፍ ምላሽ ክገብሩ ከምዝግባእ ገሊፆም፡፡
ብሓፈሻ እቲ ብማሕበረሰብ ዩኒቨርስቲ መቐለ፣ ዝተኻደ ሰለማዊ ሰልፊ፣ ኣብ ልዕሊ ህዝቢ ትግራይ ወሪዱ ዘሎ ሰብ ስራሕ ጥሜት፣ ድምፂ ህዝቢ ትግራይ ብምዃን ንሕቡራት መንግስትታትን ማሕበረሰብ ዓለም ቕልጡፍ መፍትሒ ንክገብሩሉ ዝዓለመ ከም ዝኾነ እቶም ተሳተፍቲ ሓቢሮም፡፡ 
ትግራይ ትስዕር!!
ቢሮ ርክብ ህዝብን መንግስትን ትግራይ
15 መስከረም 2014 ዓ/ም 
መቐለ

ካብ ወሃቢ ቃል ወታደራዊ ኮማንድ ሰራዊት ትግራይ
-----
በቢ ማዕልቱ ፀሓይ እናዓረበቶ ዝኸይድ ዘሎ ሰራዊት ፀላኢ ስዕረቱ ብዝተጎልበበ ቁፅሪ መሰረተ ልምዓት እናፍረሰን ኣብ ልዕሊ ንፁሃን ዝፍፅሞ ግፍዒ እናጠናኸረን ይኸይድ ከም ዘሎ ወሃቢ ቃል ወታደራዊ ኮማንድ ሰራዊት ትግራይ ኣፍሊጡ∶∶ 
ብበርቃዊ መጥቃዕቲ ጀግና ሰራዊ ትግራይ ዝሕዞን ዝጭብጦን ዝሰኣነ ድሁል ሰራዊት ኣብዩን ገባቲ እኽብኻብ ሓይሊ ኣምሓራን ሐዚ እውን ኣብ ከባቢ ዓምደወርቅ ኣብ ዝርከባ ቁርባጭ፣ ዓምደወጨቅጥ፣ ቢዳዶ፣ ዝተብሃላ ከባቢታት ሰፊሮም ህዝቢ አገው ከበሳብሱ እንትፍትኑ ብርኪሊሎ ሰራዊት ትራይ ምስ ጀጋኑ ተጋደለቲ ዴሞክራሲያዊ ምንቅስቃስ አገው ኾይኑ ሕርሕራይ ገይሩ ቀፂዕዎም ኣሎ፡፡ 
በቲ ዘተኻየደ በርቃውን ታሪኻውን መጥቃቲ 202 ሰራዊት ጸላኢ ምውታት፣ ልዕሊ 250 ድማ ቁሱል እንትኸውን ብርክት ዝበለ ከላሽንን ጠያይትን ብምምራኽ ቁዝባጭ፣ ዓምደወጨቅጥ፣ቢሳዶን ዝተብሃላ ኣገደስቲ ቦታታትን ኣናእሽቱ ከተማታትን ክቆፃፀር ክኢሉ እዩ፡፡ 
በቲ ዝተኻየደ ዘየዳግም መጥቃዕቲ እግረይ ኣውፅእኒ ኢሉ ዝሃደመ ጋፋት፣ቴድሮስን ተከዘን ዝተብሃሉ በርጌዳት ዝሓዘ ፍሉይ ሓይሊ ኣምሓራ፡ ጀጋኑ ተጋደልቲ ኣገውን ሓየት ሰራዊት ትግራይን ከየርብዎም ብዝሓደሮም ስግኣት፣ራዕድን ጭንቅን ካብ ዓምደ ወርቅ ንእብናት ዘሳግር ድልድል ተከዘ ኣፍሪስዎ ክሃድም ተገዲዱ ኣሎ፡፡ 
እዚ ዕላማ ዘይብሉ ንህድማን ንምዕናውን ዝፈጠረ ሓይሊ ከም ኣመሉ እኳ ድልድል እናነዕነወ እንትሃደመ ንሕሱም ፍርሑን ራዕዱን ክኸውን ክብል”እቲ ድልድል ሰራዊት ትግራይ እዩ ኣፍሪሱዎ” ዝብል ፕሮፖጋንዳ እንዳነዘሐ ህዝቢ ከደናግር እናፈተነ እዩ ተራእዩ፡፡ ይኹን እምበር ካብ ላዕለዎት ደገፍቱ ከይተረፈ ተቓውሞ ዘጋጠሞ እዚ ኣሃዳዊ ጉጅለ ”እዙይ ድማ እናራኣናዩ እዩ ፈሪሱ ኣይትዕሽውናን ካሊእ ዘይራኣናዮ ሓሶት ኣምፅኡ እምበር እዚ እማ ባዕልኻትኩም ኢኹም ኣፍሪሱሞ” ኢሉ እናቃለዖም ከምዝርከብ ተፈሊጡ ኣሎ፡፡
“ብሱሩ ኸ ዝሃድም እምበር ንቕድሚት ዝግስግስ ሰራዊት ዶ ድድል የፍርስ እዩ?
” ዝብል ሕቶ ዝሳዓቦ ፋሽሽት ሰራዊት ኣብይ”እናሃደሙ ዝፍክሩ ዘይሓንኩ ነውራማት” ምዃኖም ናይ ባሎም ኣባላት ክነግርዎም ኪኢም እዮም፡፡
ሓሶትን ምድንጋርን መለለይኡ ጌሩ ዝቕፅል ዘሎ ሰራዊት ፋሽሽት ኣብይ ብጀግና ሰራዊት ትግራይ ብዝተደርዓመ ቑፅሪ ድልድላት ምፍራስ ጥራሕ ዘይኮነስ ኣብ ልዕሊ ሰለማውያን ሰባት ዘብፀሖ ግፍን ጨፍጫፍን እውን ኣጠናኺሩ ይቕፅለሉ ኣሎ፡፡
ኣብ ኩሉ ዝተደኮዐሉ ግምባራት ተመሳሳሊ ተግባር ካብ ምፍፃም ዘይተቆጠበ ድሁል ሰራዊት ኣብይ ብዕለት መስከረም 11 /2014 ዓ/ም ኣብ ከባቢ ጋሸና ብዛየዶ ናይ ኣየር ደብዳብ 2 ሰለማውያን ነበርቲ እንትቐትል 3 ኣቑሲሉ ብርክት ዝበሉ ኣባይቲ ንፁሃት ዜጋታት ኣቃፂሉ እዩ ፡፡
ፋሽሽት ኣብይ ኣሕመድ ንስልጣኑ እምበር ኣብ ልሊ ህዝቢ ዝበፅሕ ሓደጋ ስለዘየገድሶ ስዕረቱ ብዝተቓረበን ብዝተቓላጠፈን ቁፅሪ ኣረሜናዊ ግፍዕታቱ ኣጠናኺሩ እንቐፀለሉ ይርከብ፡፡
ገብረ ገብረፃድቃን 
ወሃቢ ቃል ወተሃደራዊ ኮማንድ ሰራዊት ትግራይ
ትግራይ ትስዕር!
#ትግራይቴሌቭዥን
ቢሮ ርክብ ህዝብን መንግስትን ትግራይ
15 መስከረም 2014 ዓ/ም
መቐለ

ደም ብምልጋስ፣ ህይወት ሰራዊት ትግራይ ምድሓን ከምዝግባእ ተሓቢሩ 
ላዕለዎት ኣመራርሓን ሰራሕተኛታትን ክልል ስታፍ፣ ሃለዋት ህዝቢ ትግራይ ውሑስ ንምግባር ነቲ ህይወቱ ብምውፋይ፣ ኣብ ግንባር ዝኳሻሕ ዘሎ ሰራዊት ትግራይ፣ ኣብ ጎኑ ከምዘለዉ ንምርግጋፅ፣ “ደመይ ንሰራዊተይ” ኣብ ትሕቲ ዝብል ቴማ 14 መስከረም 2014 ዓ/ም ደም ለጊሶም።
ላዕለዎት ኣመራርሓን ሰራሕተኛታትን ቢሮ ርክብ ህዝብን መንግስትን፣ኤመሓት፣ድወት፣ምስንዳእ ጋዜጣ ወይንን ሓወልቲ ሰማእታትን፣ ብሓፈሻ ክልል ስታፍ፣ ደም ኣብ ዝልግስሉ ዝተረከባ፣ ኣባል ማእከላይ ኮሚቴ ህወሓትን ሓላፊት ዞባ ክልል ስታፍን፣ ወ/ሮ ዘነበች ፍስሃ ከምዝበልኦ፣ሃለዋት ህዝቢ ትግራይ ውሑስ ንምግባር ኣብ ግንባር ዝኳሻሕ ዘሎ ሰራዊት ትግራይ ብሰንኪ ሕፅረት ደም፣ ህይወቱ ክስእን ስለዘይብሉ፣ ኩሉ ትግራዋይ ነቲ ገጢሙና ዘሎ ምፅናት ዓሌት ንምብዳህ ካብታ ዝነኣሰት ንጣብ ደም ምሃብ ጀሚሩ፣ መስርዕ ሰራዊት ትግራይ ከይዛሪ መስዋእቲ ሂወት ክሳብ ምውፋይ ዝበፅሕ ተግባር ጅግንነት ክፍፅም ከምዝግባእ ሓቢረን።
ፀላእቲ ህዝቢ ትግራይ፣ ነቲ ብሰራዊት ትግራይ ዝበፅሖም ዘሎ ሰፍ ዘይብል ስዕረት ንምሽፋንን ህዝቢ ንምድንጋርን ኣብ ባይታ ዘየሎ ወረታት ብሚድያታቶም ኣቢሎም መርዚ ኣብ ምንዛሕ ተፀሚዶም ጥራሕ ዘይኮነስ፣ እዋናዊ ኣጀንዳ ገይሮሞ ዘለዉ ድማ፣ ብሓደ ገፅ ህዝቢ ትግራይ ካብ ሱር መሰረቱ ክንቡርቅቖ ኢና፤በቲ ካሊእ ድማ ሓድነት ህዝቢ ትግራይ ንምዝራግ ድቃስ ስኢኖም ኣለዉ ዝበላ ወ/ሮ ዘነበች፤ ሚድያታት ትግራይ፣ ውሑዳት ኮይነን ግን ድማ ፅፁይ ሓበሬታ ኣብ ምብፃሕ ከምዘለዋ ኣብ ባይታ ዝረአ ዘሎ ኮይኑ፣ ዝያዳ ድማ ሕዚ ነቲ በለካ ለኽዐካ ወረታትን ሓድነት ህዝቢ ትግራይ ንምዝራግ ዝጋየይሉ ዘለዉ እከይ ተግባር ፀላእቲ ፍሹል ብምግባር፣ ሓቀኛ ሓበሬታ ናብ ህዝቢ ብምብፃሕ ፀላእቲ ህዝቢ ትግራይ ጥራይ ዝባኖም ክወፁን ብሓፈሻ ሚድያታትና ድምፂ ህዝቢ ኮይነን ቀትርን ለይትን ክስርሓ ይግባእ ኢለን።
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ፣መቐለ
15 መስከረም 2014 ዓ/ም

ሰሙናዊ መልእኽቲ ቢሮ ርክብ ህዝብን መንግስትን ክልል ትግራይ
ንቓሕ!
ተወደብ!
ተጋደል!
ተዓወት!!
ኣብ ውሽጥን ደገን ዝነብር ህዝቢ ትግራይ፣ ብመንግስቲ ትግራይ እናተመርሐ፣ ብሓፈሻ ኣብቶም ዝሓለፉ ሰለስተ ዓመታትን ፈረቓን፣ ብፍላይ ድማ ኣብቶም ዝሓለፉ ዓሰርተ/10/ ኣዋርሕ ብልፍንቲ ኩሎም ወረርቲ ሓይልታት ኣብ ልዕሊኡ ዝተኻየደ ስነ-ልቦናዊን ወታደራውን ኲናት ኩሉ ዓቕምታት ኣዋዲዱ ብምቅላሱ ናይ ጥፍኣት ሓይልታት ልከዖም ክፈልጡ ገይሩ እዩ፡፡
ህዝቢ ትግራይ በዞም ወረርቲ ሓይልታት፣ በሰላን ስንብራትን ስነ-ኣእምራዊ፣ ህልቂት ሰብኣዊ እንስሳ ዘቤትን ዘገዳምን ብርሰት፣ ተፈጥርኣዊን ማተርያላዊን፣ ሃፍቱን ጥሪቱን ብምምዛዕን ብምዕናዉን ቅልውላው ማሕበረ ኢኮኖሚያዊ፣ ከምኡ እውን መለለዪ መንነቱ ዝኾነ ቅርስታቱን ሓድግታቱን ከቢድ ሃሰያ ኣብፂሖም፡፡ ይኹንዳኣ እምበር ወረርቲ ሓይልታት ኣብ ልዕሊ ህዝቢ ትግራይ ዘብፅሕዎ ብቐሊሉ ዘይሓውን፣ ብቓላት ንምግላፅ ዘፅግምን ማእለያ ዘይብሉ፣ ብሄር ምፅናት ጀምላዊ ጨፍጫፍ ትማሊ ይኹን ሎሚ ንህዝብና ኣሐረኖ እምበር ኣይንበርከኾን፡፡
እዞም እንትርፊ ጥፍኣትን ኲናትን ምክያድ ካሊእ ውራይን ዋኒንን ዘይብሎም ወረርቲ ሓይልታት፣ ሓገዝ ረዲኤት እኽልን መድሓኒትን ናብ ትግራይ ከይኣቱ መንገድታት ዓፅዮም ትግራይና ኣብ ክባ ኣእትዮም ህዝብና እኽለማይ ሓሪምዎ፣ ብጥምየት ተሓንዚፉ ንክሃልቕ ኩሉ ዓይነት መፃወድያታት ኣፃዊዶም ከካይድዎ ዝፀንሑ ኣረመናዊ ተግባራት ኣጠናኺሮም ብምቕፃሎም ብዙሓት ወገናትና ግዳይ ሞት ኮይኖም ኣለው፡፡ 
ደም ንፁሃት ሰትዮም ዘይረወዩ ብስቅያትን ሞትን ንፁሃን ዝዓግቡ ወረርቲ ሓይልታት ኣብ ትግራይ ኣንፀላልዩ ዘሎ ከቢድ ሓደጋ ጥምየት፣ ከም መሳርሒ ኲናት ተጠቒሞም፣ ከም ትምኒቶም ህዝቢ ትግራይ ካብ ገፀ -ምድሪ ንምጥፋእ፣ ብምኽንያት ጥምየት ኣብ ኣፍ ደገ ሞት ዘሎ ኣስታት ሓደ ሚልዮን ዝፅጋዕ ህዝብና ንክሃልቅ ከምኡ እውን ብድማር ንኸቢድ ሕፅረት ምግቢ ተቓሊዑ ዘሎ ልዕሊ 6.3 ሚልዮን ህዝቢ ትግራይ ዝኾነ ዓይነት ረዲኤት ንኸይረክብ ኩሉ ዓይነት መናውራት ፈፂሞም፣ ከም ህዝቢ ፀኒቱ ካብ ወዲ ሰብ ሕሊናን ታሪኽን ተፋሒቑ፣ ኣብ ትሕቲ መሬት ንኽቕበርን ኣዕፅምቱ ወፂኡ ተመራመርቲ ስነ-ኳዕቲ (ኣርኪዮሎጅስት) ከይመራመርሉ እዉን እከይ ተግባራት ንምፍፃም ይሕነይን ኣለው፡፡ 
ይኹን ዳአእምበር ወረርቲ ሓይልታት ብፀሓይ ቀትሪ፣ ምድሪ ፀልሚታቶም፣ ዕድመ ስልጣኖም ዘብቀዐሉ እዋን ሓፂር ምዃኑን፣ ንሳቶም ንህዝቢ ትግራይ ዝተሓነይሉ መቓብር፣ ባዕሎም ዝቕበርሉ ከምዝኾነት ብጋህዲ ብምርኣይ ንህዝቢ ትግራይ ከም ህዝቢ ኣጥፊኡ ዝቐብር ምድራዊ ሓይሊ ከምዘየለ ፀላኢን ፈታዊን ብቐሊሉ ዝርደኦ ወድዓዊ ሓቂ እዩ፡፡ 
ኣብ መወዳእታ ኣብ ዝሓለፉ ዓሰርተ/10/ ኣዋርሕ፣ ኩሉ ነገር ድሕሪ ህላወ ትግራይን ህዝቢ ትግራይ እዩ ኢልኩም ብሓፈሻ ካብ ገጠር ይኹን ካብ ከተማ ካብ ሓደ ስድራ ትሽዓተን ዓሰርተን፣ ብዝተፋላለየ ሞያ ብቐዳማይ ድግሪን ልዕሊኡን ኣምሂርኩምን ገሊኦም ፅቡቕ መናባብሮ ዝነበሮም መናእሰይ ትፈትውዎም ደቅኹምን መሪቕኩም ንዘጋደልኩም ኩልኹም ስድራ ቤት፣ በዚ ኣጋጣሚ መንግስቲ ትግራይ ዘለዎ ክብሪ እንትገልፅ ሐዚዉን ህዝባዊ ኲናትና ገና ሰለዘይተዛዘመ ኣብ ቅድሜና ከቢድ፣ ውረድ ደይብ፣ ጉዕዞን ፈተናታትን ይፅበየና ከምዘሎን ሐዚዉን እታ እንኾ መፍትሒት ኣብ ቅልፅምና ምዃኑ ኣሚና ኣጀንዳታት ከይሓዋወስና፣ ቀዳማይ፣ ካልኣይን ሳልሳይን ኣጀንዳ መኸተ ህዝባዊ ኲናት ንምዕዋት ፀላእትና ንሓንሳብን ንሓዋሩን ንምቕባር መስርዕ ከይዛሪን ዕድመ፣ ፆታ፣ ሃይማኖት ከይፈለየ ኩልኻ ትግራዋይ ታሪኻዊ ግቡእኻ ንምፍፃም፣ “ንቓሕ!
ተወደብ!
ተጋደል!
ተዓወት!
” ፃዉዒት መንግስትኻ እዩ።
ዕድመ ፀላእትና ንምሕፃር፣ ዘይተጋደልካ መንእሰይ ዕሰል፣ ንተጋደልቲ ምሰል!!
ሃለዋትናን ድሕንነትናን ብቕልፅምና!!
ትግራይ ትስዕር!!
ቢሮ ርክብ ህዝብን መንግስትን ትግራይ
14 መስከረም 2014 ዓ/ም
መቐለ

ፕሬዝደንት መንግስቲ ትግራይ ዶ/ር ደብረፅዮን ገብረሚካኤል ኣብ ህልዊ ኩነታት ኣመልኪቶም መብርሂ ሂቦም።
ዶ/ር ደብረፅዮን ብዛዕባ ኣብ ህዝቢ ትግራይ ዘሎ ፀገም፣ ስራሕቲ መንግስቲ ከምኡ እውን ኣብ ዲፕሎማስን ቀፃሊ ክስርሑ ዝግበኦም መደባትን ኣመልኪቶም ሎሚ 14 መስከረም 2014 ዓ/ም ንሚድያታት ትግራይ መብርሂ ሂቦም፡፡
ፕሬዝደንት መንግስቲ ትግራይ ዶ/ር ደብረፅዮን ገብረሚካኤል ከምዝበልዎ፣ ኣብዚ እዋን ከም ህዝቢ ከጥፍኡና ምስ ዝመፁ ፀላእትና ገጢምና ኣብ ዓብይ ቃልስን መኸተን ኣለና፡፡ ዛጊድ ድማ ብርክት ዝበሉ ዓወታት ዝተሓፈሱ እንትኾኑ፤ ግን ድማ ዘይተዛዘመ ግጥም እዩ ኢሎም፡፡ፀላእቲ ብጥይት ጥራሕ እንተይኮነስ ኣብ ትግራይ ዝነበረ ሓይሎም ምስተደምሰሰን ዝተረፈ ድማ ምስሃደመን ትግራይ ብምልእታ ሓፂሮም፣ መራኸቢ ምድሪ ይኹን ኣየር ከይህልው ብምግባር፤ተጀሚሩ ዝነበረ ረድኤት፣ ሸቐጣትን ካልኦት ስራሕቲ ንግድን ከይካየድ ዓፅዮምዎ ከምዝርከቡ ገሊፆም፡፡
ብተመሳሳሊ ኣብ ኣገልግሎታት ድማ ቅድም ክብል እውን ዓርሱ ዝኸኣለ ዓንቀፍቀፋት ዋላ እኳ እንተነበሮ፣ ብፍላይ ድሕሪ 21 ሰነ 2013 ዓ/ም፣ ግልጋሎት ኤሌክትሪክ፣ ስልኪ፣ ባንክን ካልኦት ግልጋሎታትን ተዓፅዮም ከምዘለው ዘብርሁ ዶ/ር ደብረፅዮን፣እዚ ድማ ኣካል እቲ ፕሮጀክት ምፅናት ዘርኢ ከምዝኾነ ተዛሪቦም፡፡
ፀላእቲ ከምቲ ኣብ ትግራይ እናሃለዉ ብደብዳብን ብጥይትን ዝፍፅምዎ ዝነበሩ አረመንያዊ ግፍዕታት፣ ሐዚ ድማ ሓፂሮም፣ቀርቂሮምን ሓኒቖምን ህዝቢ ትግራይ ብጥምየትን ብሕማምን ክመውት ብምግባር ፕሮጀክት ምፅናት ዘርኢ ህዝቢ ትግራይ ብኻሊእ መንገዲ ክቕፅል እናገበሩ እዮም ኢሎም ፡፡
ፀላእቲ ብዝተፈላለየ መንገዲ ዘካይድዎ ዘለው ስራሕቲ ፕሮፖጋንዳ እንትረአ ድማ ከም መንግስቲ ብሓሶት ዝተፈጠሩ እኳ እንተኾኑ ትግራይ ብዝምልከት ዝፍልፍልዎ ሓሶትን ፀለመን ግና መለክዒ የብሉን፡፡ ዘየቋርፅ ናይ ፀለመ ፕሮፖጋንዳ ጥራሕ እንተይኮነስ፣ ንሕና ሰብ ከምዘይኮነ፣ ካብ ገሃነም ከምዝመፃእናን ቦታና ድማ ገሃነም ከምዝኾነን ደፊሮም ዝዛረቡ መራሕቲ ዝርከብሉ እዩ፡፡ ኣብ ቀረባ እዋን ድማ ካብ ታሪኽ እውን ክጠፍኡ ኣለዎም ዝብል ኣገላልፃ ሰሚዕና ኢና፡፡ እዙይ ዘርእየና ድማ እቲ ሚሒር ፅላኣቶም ከም ሰብ ጥራሕ እንተይኮነስ፣ ንሕና ካብ ታሪኽ እውን ክንጠፍእ ጠርዚ ኣልቦ ፅልኣት ከምዘለዎም ዶ/ር ደብረፅዮን ገብረሚካኤል ገሊፆም፡፡
ቢሮ ርክብ ህዝብን መንግስትን ትግራይ
14 መስከረም 2014 ዓ/ም
መቐለ

ኣሜሪካ ንፅልኢታዊ ዘረባ ዳንኤል ክብረት ብትሪ ኮኒና
ኣማኻሪ ቀዳማይ ሚኒስተር ኢትዮጵያ ዝኾነ ዲያቆን ዳንኤል ክብረት ኣብ ኢትዮጵያ ኣብ ዝተኻየደ ሓደ መድረኽ ዘስመዖ ዘረባ ኣሜሪካ "ሓደገኛ" ክትብል ምኹናና AFP ፀብፂቡ።
ተንቀሳቓሲ ምስሊ እቲ ዳንኤል ክብረት ዘስመዖ ሓይልታት ትግራይ ምስ ሰይጣን ብምምስሳል "ክሳብ መወዳእታ ዘርኦም ክጠፍኡ ኣለዎም" ዝብል ፅልኢታዊ ዘረባ ኣብ ማሕበራዊ ሚዲያታት ብሰፊሑ ዘዘራረበ እንትኸውን "ከምዚ ዓይነት ናይ ፅልኣት ዘረባ ሓደገኛን ቕቡልነት ዘይብሉን'ዩ" ክብሉ ወሃቢ ቃል ሚኒስትሪ ጉዳይ ወጻኢ ኣመሪካ ኣንቶንዮ ብሊንከን ን AFP ተዛሪቦም።
ቅድም ክብል እውን ሓላፊት USAID ሳማንታ ፓወር ኣብ ኢትዮጵያ ኣብ ዝነበረን ዑደት "ኣብ ልዕሊ ትግራይ ብዝስምዑ ሰብኣዊ ክብሪ ዝትንክፉ ርእይቶታት ተሻቒለ" ብምባል ንምንስቴር ሰላም ዘለወን ስግኣት ምግላፀን ይዝከር።
ብተወሳኺ ፈፃሚ ስራሕ ግሎባል ሴንተር ፎር ዘ ሪስፖንሲብሊቲ ቱ ፕሮቴክት ሲሞን ኣዳምስ ብወገኑ ንማዕኸን ዜና AFP ኣብ ዝሃቦ ቃል ዘረባ ዲያቆን ዳንኤል "ብሓቂ ዝህውኽን ጥንቃቐ ዝጎደሎን'ዩ" ኢሉ።
"ኣብ ኢትዮጵያ ብምኽንያት ብሄር ዘጋጥሙ መጥቃዕታት ብዝለዓለ ኩነታት ወሲኾም ክትርኢ እንከለኻ ዳንኤል ብጠቕላላ ንተወለድቲ ትግራይ ዘይኮነ ብዛዕባ ህወሓት ጥራይ'ዩ ዝዛረብ ዘሎ ኢልኻ ክትግምት ከቢድ'ዩ" ክብል ሴሞን ኣዳምስ ወሲኹ ገሊፁ።
መሓሪ ሠለሞን
#ድወት
ቢሮ ርክብ ህዝብን መንግስትን ትግራይ
12 መስከረም 2014

"ኣብ ጉዳይ ፖለቲካዊ መሪሕነት ኢትዮጵያ ኣዝየ ሓዚነ ተስፋ እውን ቐቢፀ" ኣንቶንዮ ጉተሬዝ
-----
ቅድም ክብል ብፍላይ ሰራዊት ኤርትራ ናብ ትግራይ ምእታዎም ዘልዐልክዎ ሕቶ ኣብዪ ኣሕመድ ኣይኣተውን ዝብል ምላሽ ሂብዎም ከምዝነበረ ዋና ፀሓፊ ውድብ ሕቡራት መንግስታት ኣንቶንዮ ጉተሬዝ ተዛሪቦም።
ሃገር ዝመርሑ ኣካላት ኣብ ከም'ዚ ዝበለ ዓይኑ ዘፍጠጠ ሓሶትን ምጭብርባርን ብምእታዎም ፖለቲካዊ ኩነታት ኢትዮጵያ ተስፋ ዘቑርፅን ዘሕዝንን ኮይኑ ኣሎ ኢሎም።
መራሕቲ ኢትዮጵያ ዝወደቑ፣ ፖለቲካዊ ኩነታትን ብዙሕነተን ሕቶ ሃገሮም ክፈትሑ ዘይኽእሉ መራሕቲ እዮም ዝበሉ እቶም ዋና ፀሓፊ፤ እዚ ድማ ኣዐርዩ ዘተሓሳስብ ምዃኑ ኣመልኪቶም።
ምስ መራሕቲ መንግስቲ እታ ሃገር ብፍላይ ድማ ምስ ኣብይ ኣሕመድ ኣብ'ዚ ጉዳይ ተዛራሪብና ኢና ዝብሉ ኣንቲንዮ ጉተሬዝ፣ ብፍላይ ቶኲሲ ጠጠው ከብሉን ሰብኣዊ ሓገዝ ብዘይገደብ ክባፅሕን ብማሕበረሰብ ዓለም ዝቐርብ ዘሎ ፃውዒት እዝኒ ክህቡ ከምዘይከኣሉ ኣፍሊጦም።
''እቲ ኣብ'ታ ሃገር ዘሎ ፖለቲካዊ ቅልውላው ብዘተ ክፍታሕ ዘቕረብናዮ ሓሳብ ብመራሕቲ መንግስቲ ትግራይ ተቐባልነት እንተረኸበ እውን መራሕቲ ኢትዮጵያ ግና ብኢትዮጵያውያን ጥራሕ ዝምራሕ ሓበራዊ ዘተ ይካየድ ዝብል ኣጉል ዕንቅፅና ኣርእዮም እዮም'' ኣንቶንዮ ጉተሬዝ።
ኣብ'ታ ሃገር ተፈጢሩ ዘሎ ፖለቲካዊ ቅልውላው ብኲናት ኣይፍታሕን ዝበሉ ኣንቶንዮ ጉተሬዝ ብኲናት ክፍታሕ እንተተደልዩ ግና ሰራዊት ትግራይ ዝለዓለ ዓቕምን ተኽእሎን ውግእ ከምዘለዎ ምግላፆም ኣልጀዚራ ፀብፂቡ።
#ድወት
ቢሮ ርክብ ህዝብን መንግስትን ትግራይ
11 መስከረም 2014 ዓ/ም
መቐለ

ፕሬዝዳንት መንግስቲ ትግራይ ዶ/ር ደብረፅዮን ገብረሚካኤል ብምኽንያት ሓዱሽ ዓመት 2014 ዓ/ም ዘመሓላለፍዎ መልእኽቲ ተቖራሪፁ ቀሪቡ ዝነበረ እንትኸውን ሙሉእ ትሕዝትኡ ድማ ነዚ ዝስዕብ ይመስል።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።።
• ዝኸበርካ ኣብ ውሽጢ ዓድን ዝተፈለለዩ ሃገራት ትነብር ህዝቢ ትግራይ!!
• ዝኸበርክንን ዝኸበርኩምን ነባራት ኣመራርሓ!!
• ዝኸበርካ መዘና ኣልቦ ጅግና ሰራዊት ትግራይ!!
• ዝኸበርኩም ህዝባዊ ቃልስና ዝደገፍኩም፥ መራሕቲ ሃገራት፣ ዓለምለኻዊ ትካላትን፣ ኩልኩም መዳርግቲ ኣካላትን!!
• ዝኸበርኽንን ዝኸበርኩምን!!
ቕድሚ ኩሉን ልዕሊ ኩሉን ክትዝክሮ፥ ክትዛረቦን ከትፅሕፎን፥ ቃላት ዝሓፅረካ፥ ብጣዕሚ መሪር ናይ ቃልስን መስተንክራዊ ዓወታትን፥ ካብዘመዝገብናላ 2013 ዓ/ም፥ ናብ 2014 ዓ/ም ሓዱሽ ዓመት እንዃዕ ብስላም ኣብፅሐኩም!
ኣብፅሓና!
ዝብል መልእኽቲ ሓጎስን ሰናይ ትምኒትን፥ ብሽም መንግስት ትግራይን ብሸመይን፥ እንተመሓላልፍ፥ 2014 ዓ/ም ናይ ሰላም፥ ቅሳነት፥ ራህዋ፥ ጥዕና፥ ስራሕ፥ ብሩህ ተስፋን ኩለ መዳያዊ ዓወታትን ንክኸነልና፥ መዓንጣና ሽጥ ኣቢልና ብምቅላስ፥ ደመኛ ፀላእትና ዳግማይ ስግኣት ትግራይና ብዘይኮንሉ ኣገባብ ከምእንሕምሽሽም ብምትእምማን እዩ።
ዝኸበርክንን ዝኸበርኩምን!!
ኣብ ታሪኽ ህዝቢ ትግራይ 2013 ዓ.ም. ዝተደራረበ ፍሉይ ታሪኽ ዝተፈፀመላ ዓመት ኮይና ተመዝጊባ እያ።
ኩሎም ደመኛ ፀላእቲ ህዝቢ ትግራይ፥ ዓቕሞም ኣዋዲዶም፥ ህዝቢ ትግራይ፥ ብነበረያ ነበረ ንክዝንቶ፥ ሰፋሕትን ንምግላፁ ዘፀግም ተኸታተልቲ ወራራት ኣብ ልዕሊ ህዝቢ ትግራይ ዘካየዱ፥ እከይ ናይ ጥፍኣት ፓኬጅ ሓንፂፆም ተግባራዊ ብምግባር እዩ።
ብሓፂሩ እዞም ወረርቲ ኣብ መበል 21 ክ/ዘመን ክፍፀም እዩ ተባሂሉ ዘይግመት ዘይናይሰብ ኣረሜንያዊ ባርባራዊ ግፍዕታት ኣብፂሖምልና።
ይኹን’ምበር፥ ህዝቢ ትግራይ ኣብዝሃለወ ይሃሉ ከም ሓደ ሰብ ኮይኑ፥ መኸትኡ ብምሕያል ኣብ ቃልሲ ህዝብታት ዓለም፥ ፍሉይ ታሪኻዊ ቦታ ዘለዎ ድሙቕ ዓወት ኣብዛ ታሪኻዊት ዓመት 2013 ኣመዝጊቡ እዩ።
ህዝብና ፀላእቱ ደምሲሱ መብዛሕትኡ ትግራይና ኣብ ትሕቲ ቁፅፅሩ ኣውዒሉ፥ ዝመረፆ መንግስቲ ናብ ቦትኡ መሊሱ ስራሕ ኣጀሚሩዎ እዩ።
ህዝቢ ትግራይ ብፀላእቲ ተመንጢሉ ዝነበረ መሰል ዓርሰ ምሕደራና፥ ብቓልሱ ኣብ ውሽጢ 2013 ዓ.ም. ናብ ቦትኡ ብምምላስ ፍሉይ ታሪኽ ዝሰርሐ ህዝቢ ምዃኑ ታሪኽ መዝጊቡዎ ኣሎ።
2013 ኣብ ታሪክ ህዝቢ ትግራይ፥ ደሚቓ ክትነብር ዝገበራ ካሊእ ፍፃመ፥ ህዝብና ሕገ መንግስቲና መሰረት ገይሩ፥ ኮሮና ተኸላኺሉ፥ ብዝገርም ዓርሰ እምነት፥ ወለንታን ስርዓት መረፃን መመሓደርቱ ምምራፁ እዩ።
ኣብ ሃገር ሕገ መንግስቲ ተጣሒሱ፥ ፋሽሽታውያን ድላዮም እንትገብሩ፥ ህዝቢ ትግራይ ግን ኣነ ዘይመረፅኩዎ ምስሌነ ከመሓድረኒ ኣይኽእልን ኢሉ፥ ላእላዊ ናይ ምውሳን ስልጣኑ ኣብ ኢዱ ሒዙ፥ ኮሮና ምኽንያት ገይሮም ስልጣኖም ከናውሑ ንዝደልዩ ኣይፋሉን ኢሉ ኮረና ዕድመ ስልጣን ንምንዋሕን፥ ካብ ሕጊ ወፃኢ ስልጣን ንምሓዝን ምኽንያት ኣይኸውንን።
ስልጣን ዝተሓዝ ብመረፃ ካርድን ውሳነን ህዝብን ጥራሕን ጥራሕን’ዩ ዝተሓዝ ብምባል፥ ህዝቢ ትግራይ፥ ንህዝቢ ኢትዮጵያ፥ ጥራሕ እንተይኮነ ንህዝቢ ዓለም እውን ብተግባር ኣርእዩ እዩ።
ስለዝኾነ 2013 ዓ.ም. ብዝዓበየ ናይ ፀልማት ዓመት ዋላ እንተኾነት፥ ናይ ህዝባዊ መኸተ፥ ቃልስን፥ ናይ ኩለመዳያዊ ድሙቓት ዓወታትን ዓመት ኮይና፥ ኣብ ታሪኽ ህዝቢ ትግራይ፥ ብፍሉይ ትዝከር ዓመት እያ።
እዛ ዓመት ሕሉፋት ስዉኣት ናይ 17 ዓመታት ዕጥቃዊ ቃልስናን፥ ናይ እዋኑ ስውኣት፥ ህዝባዊ ቃልስናን መኸተናን ዘተኣሳሰረትና፥ ፍልይቲ ዓመት እያ 2013 ዓ.ም.።
ብሓፂሩ እዛ ትዛዘም ዘላ ዓመት፥ ህዝቢ ትግራይ ንብሄራዊ መሰሉን ክብሩን ኢሉ ዝድለ ኩሉ መስዋእትነት ዝኸፈለን ንቐፃሊ እውን ንድሕሪት ዘይብል ምኳኑ ዘመስከረላ፥ ሕድሪ ቀዳሞት ስዉኣት 17 ዓመታት፥ ዕጥቃዊ ቃልሲና ብስዉኣት ሓዱሽ ወለዶ ህዝባዊ ኲናትና፥ ዳግም ህያው ዝኾኑላ ዓመት እያ 2013።
እዛ ታሪኽ ኣመዝጊባ ትዛዘም ዘላ 2013 ዓ.ም. ስዉኣት ፀረ ወራር መኸተ፥ ኣፍታ ፈታኒት እዋን፥ ሕድሪ ቀዳሞት ስዉኣት ከየዕበሩ ናይ ባዕሎም ሓዱሽ ታሪኽ ዝፀሓፉላን፥ ይፅሕፉላ ዘለዉን ዓመት እያ።
ብስዉኣት ዕጥቃዊ ቃልስና ደምን ኣዕፅምትን
ዝተፅሓፈ ሕገ መንግስቲ ብምኽባር ዝተኻየደ 6ይ ዙር መረፃና፤ ኣብኡ እንተሎ ሕድሪ ስዉኣት ምኽባር እውን እዩ ነይሩ።
ስለዝኾነ እውን ህዝቢ ትግራይ ኣብ 2013 ብዘካየዶ 6ይ ዙር መረፃን ዘካየዶ ፀረ ወራር መኸተን ሕድሪ ሕሉፋት ስዉኣት ዘየዕብር ጥራሕ እንተይኮነ ንብሄራዊ ክብሩን ካብ ምሩፃት ስዉኣት ደቑ ዝተረከቦ ሕድሪ ንከይዓብር፥ ተወሳኺ መስዋእቲ ዝኸፍል ብዓል ፅኑዕ ህዝባዊ ዕላማ ምዃኑ ዘረጋገፀሉ፥ፍሉይ ዓመት እዩ 2013 ዓ.ም.።
ብሓፂሩ 2013 ዓ.ም. ዝተደራረበ ቁም ነገር ዝሓዘት ናይ ፀልማትን ብርሃንን፥ ናይ ዓብይ ክሳራን ዓወትን፥ ናይ ህዝቢ ትግራይ ቀፃሊ ጉዕዞ ሓዱሽ ጥጅእ ጥንሲ ዝሓዘት ፍልይቲ ዓመት እያ።
ብድምር ኣብ ቀፃሊ፥ ኣብ 2013 ዓ.ም፥ ዝተፈፀሙ ሕውስውስ ዝበሉ ታሪኻዊ ፍፃሜታት፥ ብዝርዝር ተፈቲሾም ምስ ሕሉፍን መፃኢን ጊዜ ዘለዎም ምትእስሳርን ትርጉምን፥ ብምርዳእን ብምንፃርን፥ ህዝቢ ትግራይ ደጊሙ ናብ ከምዚ ዝበለ ኩነታት ከይኣቱ፥ ቀፃሊ ጉዕዝኡ ውሑስ፥ ናብ ናይ ምዕበለን ስግግርን መገዲ ዘእቱን ክኸውን፥ ኩሉ ዘድሊ ፅንዓት፥ ገምጋምን ምትዕርራይን ክግበር ኣለዎ።
እዚ ጉዳይ ከምታ ኣብ መከተና ነርእያ ዘለና ከም ህዝቢ ሓደ ኮይንና ክንዓሞ ዘለና ውራይ እዩ።
ይኹን እምበር ናይ ህዝቢ ትግራይ፥ ናይዚ እዋን ቐዳማይ ውራይ ህልውናን ደሕነንትን ህዝቢ ትግራይ ውሑስ ምግባር ካልኣይ ይኹን ሳልሳይ ውራይና እውን ካሊእ እንተይኮነ ህልውናን ደሕንነትን ህዝቢ ትግራይ ምርግጋፅ እዩ።
ካልኦት ኩሎም ጉዳያት ነቲ ዋና ውራይና ከይተዳፍኡ በብኣግባቡን ብልክኡን ጥራሕ እናተፈፀሙ ዝኸዱ ይኾኑ።
ኣብዝኾነ እዋን፥ ናይ ሓሳብ ኣፈላላይ ማለት ሓድነት ምዝራግ ማለት ኣይኮነን።
ደመኛ ፀላኢን ባንዳን ወይ ምስኦም ዝወገነ ተለኣኣኺ እንተዘይኮይኑ፥ ኣብ ጉዳያት መንነት ህዝቢ ትግራይ፥ ኣብ ህልውናን ደሕንነትን ህዝቢ ትግራይ ፍፁም ሓድነት ክህሉ ግን ግድን ምዃኑ ክስመረሉ ይግባእ።
ምኽንያቱ ህዝቢ ትግራይ ኣብ መሰል ዓርሰ ውሳንኡ ሓደ ከምዝኾነ፥
ብሓፂሩ ህዝቢ ትግራይ ኣብ ዝሃለወ ይሃሉ፥ ኣብዚ ፀረ-ወራር መኸተ፥ ዝሓዞ ፖለቲካዊ መርገፂ ተመሳሳሊ ጥራሕ እንተይኮነ ሓደ ምዃኑን፥ ውሽጣዊ ሓድነቱ ክንደየናይ ስጡም ከምዝኾነ፥ ኣብ ዓብይ ውራይ ብሓደ ልቢ ዝተጠመረ፥ ሓደ ህዝቢ ምኻኑ ንኹሉ ኣርኢዮ እዩ።
ምንጪ ኩለ መዳያዊ ዓወታትና ናይ ዕላማ ሓድነትናን ውሽጣዊ ጥንካረናን ምኳኑ ብተግባር ብቕልፅሙ ኣረጋጊፁ።
እዚ ኣብ ቀንዲ ውራይና ዝተርኣየ ናይ ቃልሲ ሓድነት ብዝያዳ ተጠናኺሩ ክቕፅል ዘለዎ ዓብይ ጉዳይ እዩ።
ኣብ ካልኦት ጉዳያት ግን ሽሕን ሚኢትን፥ ሓሳብ እንተሃለወ ሃፍቲ እምበር ፀገም ኣይኸውንን።
ምእንተ ምንታይ እንተተብሃለ ዝተፈላለየ ብዙሕ ሓሳብ ምህላው ኣብ ዝሓፀረ ጊዜ ለውጢ ዘምፅእ ምሩፅ፥ ፅሩይ ሓሳብ ንምምራፅን ንምውህሃድን ስለዝጠቅም እዩ።
ኣብዚ እቲ መሰረታዊን ዓብይን ቁም ነገር ብዝሰልጠነ መገዲን ኣግባብን ነቲ ኣፈላላይ ምትእንጋድን፥ ውሳነ ዘድልዮ እንትህልው ድማ ብኣግባቡ፥ ብመስርሑን፥ ስርዓት ኣሰራርሕኡን፥ ውሳነ ክረክብ ምግባር ይግባእ።
ዝለዓለ ውሳነ ዝጠልብ ምልኣተ ህዝቢ ዝትንክፍ ጉዳይ እንትህሉ፥ ላእላዊ ስልጣን ዘለዎ ህዝቢ ትግራይ እዩ።
ስለዝኾነ እቲ ዝልዓል ዓብይ ጉዳይ ብውሳነ ህዝቢ ትግራይ ጥራሕ መዕለቢ ዝግበረሉ ይኸውን።
ዝኸበርኽንን ዝኸበርኩምን!!
ኣብ 2013 ዓ/ም ኣብ ህዝቢ ትግራይ ጥራሕ እንተይኮነስ፥ ዓለም ብዓለሙ፥ ኣብ ጉዕዞ ማሕበራዊ ህይወቱን ታሪኹን ሰሚዕዎን ሪኢዎን ዘይፈልጥ፥ ኣብ ልዕሊ ወዲ ሰብ፥ እንስሳ ዘቤትን ዘገዳምን ተፈፂሙ ዘይፍልጥ" ባርባራዊን ኣረመንያዊን እከይ ሰይጣናዊ ተግባራት" ብልፍንቲ ኩሎም ወረርቲ ሓይልታት ኣብ ልዕሊ ህዝቢ ትግራይን፥ ተፈጥራዊን ፍረ-ረሃፅ ሃፍቱን ንብረቱን ተፈፂሙ እዩ።
ብምዃኑ ብሃንዳስነትን ቀጥታ ኣመራርሓ ውሃብነትን፥ መንግስት ውልቀ መላኺ ኢሳያስ ኣፊወርቂ፥ ብከዳምነት ጉጀለ ፍሽሽት ኣብይ ኣሕመድ፥ ገባታይን ተስፋሕፍሐይን ኣመራርሓ ክልል ኣምሓራ፥ ዝተፈጠረ ናይ ጥፍኣት ግንባር፣ ካብ ጎተቱ ዝተተኾበሉ፣ ፋይናንሳዊ፣ ማተሪያላዊን፣ ድሮን ሓዊስካ ዝተፈላለዩ ዘመናዊ ጋዕገልጠም መሳርሒ ኺናት ዝተዓጠቐ፣ ደርዒምካ፣ በታቲንካን ማሪካን ዘይውዳእ፣ ኣብ ዝተደምስስሉ ፅባሕ ከም ጤለ በጊዕ እናተጎተ ዳግም ተወዲቡ እንትኣትው፥ ከምፅንብላሊዕ ዝቃፀል ሺሾ ዕሱብ፥ ዓቀይታይ፣ ዕጡቕ ሓይሊ፥ ኣብ ልዕሊ ህዝቢ ትግራይ፥ ተፈጥራውን ማተርያላዊ ሰብ ሰራሕ ሃፍቱን ማእለያ ዘይብሎም ኣረመኒያዊ ግፍዒታት ፈፂሙ እዩ።
እዞም ኣረመነ ወረርቲ ሓይልታት፣ ትግራይና ካብ ካርታ ዓለም፣ሀዝቢ ትግራይ ድማ ካብ ገፅ ምድር ንምጥፍእ፥ ዘርኢ ምፅናት ጀምላዊ ጨፍጫፍ ንምክያድ ዘኽእሎም ፕሮጀክት ማለት “ንህዝቢ ትግራይ ብጥይት፣ ጥምየት፣ ፆታዊ መጥቃዕቲ፣ ምዝማት ማሕበረ-ኢኮኖሚያዊ ትካላት፥ ምዕናውን ምስራቕን ተፈጥራዊ ሃፍቱን መግለፂ መንነት ህዝቢ ትግራይ ዝኾኑ ቅርስታትን ሓድግታትን’’ ዝብል ፓኼጅ ጥፍኣት ሓንፂፆም፣ ኣብ ልዕሊ ህዝቢ ትግራይ ብመጠኑ፣ ዓይነቱን ኣፈፃፅምኡን፥ ክሳብ ሎሚ ኣብ ዓለምና፥ ዘይተፈፀመ ምናልባት ንቕድሚት’ውን ክፍፀሙ እዮም፥ ተባሂሎም ዘይግመቱ ማእለያ ዘይብሎም ግፍዒታት ፈፂሞም እዮም።
ሎሚ ‘ውን ይፍፅሙ ኣለዉ።
እንትርፊ ጥፍኣትን ዕንወትን፥ ካሊእ ስራሕ ዘይብሎም፥ እዞም ልዑኻት ሰይጣናዊ ተግባራት ዝኾኑ፥ ወረርቲ ኣረመነ ሓይልታት፣ ዕድመ፣ ፆታ ፣ ሃይማኖት፥ ኩነታት ስራሕን መነባብሮን ከይፈለዩ፥ ብጀካ መሰሉ ንምክባር ምቅላስ፥ ዝኾነ ኣበርን ሓጢያትን ዘይብሉ፥ ህዝቢ ትግራይ፥ ብኣልማሚት ብጅምላ ጨፍጨፍምዎ።
እዞም ወረርቲ ሓይልታት፥ ዕድመ መንበረ ስልጣኖም ንምዋሕ፥ ብዕሱብ፥ ዓቀይታይ፥ ዕጡቕ ሓይልም፥ ኣቢሎም ምንም ኣበሳ ዘይነበሮም፥ ዓበይትን ቆልዑን ትግራይ፥ ኣሲሮም ብህይወቶም ናብ ሃው ዝበለ ገደል ሽንድዮም ቀቲሎምዎም።
ብዕሊ ከይቕበሩ ከልኪሎም፥ ንገሊኡ ሬሳ ብሓዊ ኣቃፂሎምዎ።
ንገሊኡ ድማ ናብ ሽቃቅ ኣእትዮም ተሳቂዮም ህይወቶም ክሓልፉ ገይሮም።
ሃገርን ህዝብን ዘገልገሉ ብ10ታት ኣሸሓት ዝቑፀሩ ኣባላት ስራዊት ነበር ምክልኻል ኢፌዴሪ፥ ካብ ስደት ዝተመለሱን ዓዲ ሰላም እዩ ኢሎም ኣብ ዝተፈላለየ ከባቢታት ኢትዮጵያ ሰሪሖም ዝነብሩ ሰብ ሃብትን ነጋዶን፥ መናእሰይ፥ ምሁራት፥ ተመራመርቲ ተምሃሮ ኣብ ደቀቕትን ኣናእሽተይ ትካላትን ከምኡ’ውን ኣብ ዘይስሩዕ/ኢንፎርማል/ ዝበሃሉ ዓውደ ስራሕቲ ዝተዋፈሩ፥ ደቂ ትግራይ ተሓፊሶም፤ ገሊኦም ክሳብ 45 ዲግሪ ሴንትግሬድ ሙቐት ኣብ ዘሎዎ ቦታ ኣብ ኮንቴነር ተዓሺጎም ግዳይ ሞትን ሕማምን ገይሮም ብደዎም ክሳቐዩ ገይሮም።
ሎሚ’ውን ይገብሩ ኣለዉ።
ዝኸበርክንን ዝኸበርኩምን!!
እዞም ነውርን ንብሩን ዘይፈልጡ ኣረመነ ወረርቲ ዝተፈላለዩ መራሕቲ፥ ሃይማኖትን ተኸተልቲን፥ ኣብ ቤተ እምነታት፥ ምስ ዳዊቶምን ቁርኣኖምን ኣቃፂሎም፥ ብግፍዒ ቀቲሎምዎም።
ልዕሊ ሰማንያ(80) ዓመት ፈለስቲ ሓዊስካ ኣብ ልዕሊ ንፀሃን ደቂ ኣንስትዮን ዋዕሮታትን ትግራይና፥ ልዕሊ ፆታዊ መጥቃዕቲ ዝኾነ ኣረመኒያዊ ተግባራት ፈፂሞም።
ብሓፂሩ እዞም ዕሱባት፥ ዕጡቃትን ልዑካት መራሕቲ እቲ ወራር ዝኾኑ መራሕቶምን፥ ኣብዝረገፁዎ መሬት ትግራይ፥ ዝረኸቡዎ መንእሰይ ይኹን ዓብይ፥ ጎርዞ ትኹን፥ ወላዲትን ኣዶ ትግራይ፥ ብጎዞሞ፥ ብጥይትን፥ ፃዕዳ ፎስፊርስ ሓዊስካ ካብ ኣየርን ምድርን ብዝትኮሱ ቁምብላታት ኣረመንያዊ ህልቂት ኣብፂሖም።
ትማሊ ዘፍስስዎ ደም ንፁሃን ደቂ ትግራይ ስለዘየዕገቦም ሎሚ‘ውን ኣብ ምዕራብ ትግራይ፥ ዘሎ ህዝብና ከም በጊዕ ይሓርድዎ ኣሎዎ።
ብድውሉ ካብ ምስቃይ ሓሊፎም ብዓሰርተታት ዝቑፀሩ ደቂ ትግራይ ኣእዳዎም ኣሲሮም ብምቕታል ሺሻይ ውሕጅ ክረምቲ ሩባ ተከዘ ከምዝገበርዎም፥ ዓለምለኸ ማሕበረሰብን ኣብ ዓለምና ተፈላጥነት ዘለዎም ሚዲያታትን ዕላዊ ገይሮም ኣለዉ።
እዞም ብሕሱም ቅንእን፣ ሕዱር ቂምን፣ንህዝቢ ትግራይ ናብ ድኽነትን ድከትን፥ ኣእትዮም ህዝብና ብጥምየትን ሕማምን፥ ተሳቕዩ ከምህዝቢ ክሃልቅ፥ ዕድል ዝገጠም ድማ ፍሕ ብትን ኢሉ እግሩ ናብ ዝመርሖ ምእንታን ክሰድድ፣ ብሓፈሻ መንግስትን ህዝብን ትግራይ ንዝሓልፉ 30 ዓመታት ብፍልጠቶም፣ ጉልበቶም ፣ረሃፆምን ገንዝቦምን፥ ዘጥረይዎን ዘዋህለልዎን፥ ሃፍትን ንብረትን፥ ኣብ ጠላዕ ፀሓይ ዘሚተምዎ።
ክወስድዎ ዘይከኣሉ ድማ ኣበላሽዮም ዓዕኒዎምዎ።
ካብ እዝኒ፣ ክሳድን፣ ኢድን ደቂኣንስትዮ ትግራይ ድማ፥ ሽልማተንን ዝተፈላለዩ መጋየፅታትን መንዚዖም ወሲዶም፥ እዞም ሰረቕትን ሽፋቱን፥ ዓበይቲ ማሕበረ-ኢኮኖሚያዊ ትካላት ጥራሕ እንተይኮነስ ቅዳድ ካልስን ዝኣረገ ርዖን ሓዊስካ ኩሉ ዓይነት ናይ ገዛ ኣቑሑ ህዝብና፥ እቶም መራሕቲ ወረርቲ ብዝወደብዎም ክ/ሰራዊታትን፥ ከምኡ‘ውን፥ ብኣድገ-በቕሊ፥ ሓረስታይ ትግራይና፥ ፂዒኖም ወሲዶም ‘ዮም።
ኣብዚ ግልፂ ክኸውን ዘለዎ ብትእዛዝ መንግስቲ ውልቀ መላኺ ኢሳያስ ኣፈወርቂ ንህዝቢ ትግራይ ዝወረሩን ብገበን ዘርኢ ምፅናት ህዝቢ ትግራይ ዝሕተቱ፥ ብወልቀ መላኺ ኢሳያስ ዝምራሕ መንግስትን ሰራዊትን ኤርትራን ከም ትካል ምዃኖም ክስመረሉ ይግባእ።
ብድምር እዞም ደም ንፁሃት ብምፍሳስ ዝሃጠሩ፥ ኩሎም ወረርቲ ሓይልታት፥ ኣብ ልዕሊ ህዝቢ ትግራይ፥ ዝፈፀምዎ ዘርኢ ምፅናት ጃምላዊ ጨፍጫፍ፥ ኣብ ልዕሊ ህዝብና፥ ብቐሊሉ ዘይሓዊ ሰነ-ኣእምራዊ በሰላን ሰምብራትን፣ ሰብኣዊ ህልቂት፥ ማሕበረ-ኢኮናሚያዊ ቅልውላው ኣብፂሖም እዮም።
ምብራስ ተፈጥራዊ ሃፍቲ፥ ምዝማት፥ ምስራቕ፣ ምብልሻውን፣ ምዕናውን መግለፂ ህዝቢ ትግራይ ዝኾኑ ቅርስታትን ሓድግታትን ሓዊስካ ኣብ ልዕሊ ትግራይናን ህዝብናን ዘብፅሕዎ ኩለመዳያዊ ሰብኣዊ ህልቂት፣ ጥፍኣትን ዕንወትን ምስቶም ብደረጃ ዓለምና ኣብ 20ን 21 ክ/ዘመን ናይ ዘርኢ ምፅናት ጃምላዊ ጨፍጫፍ ተካይድዎም እዩ ተባሂሎም ዝፍለጡ፥ ማለት ብኣቆፃፅራ ጎርጎራውያን 1915 ኣብ ልዕሊ ኣርመናውያን ኣብ ካልኣይ ውግእ ዓለም ሽድሽተ (6) ሚልዮን እስራኤላውያን ዝሃለቑሉ ጨፍጫፍ፥ ኣብ ልዕሊ ሞንጎልያውያን፥ ቱትሲ ሞደሬት ሁቱ ሩውንዳውያን፣ ዝበፅሐ ጨፍጫፍ፥ ምስቲ ኣብ ትግራይ ዝበፅሐን ይበፅሕ ዘሎን ዘመሳስሎ ዋላ እንተሃለዎ፥ ኣብ ልዕሊ ህዝቢ ትግራይ ዝበፀሐ ጀምላዊ ጨፍጫፍ ዘርኢ ምፅናት ግን ብዓይነቱን ኣፈፃፅምኡን ፍሉይ እዩ።
ብሓፂሩ ካብ ወርሒ ጥቅምቲ 2013 ዓ.ም ክሳብ 21 ሰነ 2013 ዓ.ም ዝነበሩ ሸሞንተ( ናይ ፀልማትን ህልካ ዘወድእ መሪርን ከቢድን ተጋድሎ ዝተካየደሎም ኣዋርሕ ብኩሎም ወረርቲ ሓይልታት ዝበፅሐና ሰብኣዊ ህልቂትን ማተርያላዊ ዕንወትን ብጣዕቢ ከቢድ እዩ ነይሩ።
ብምዃኑ’ውን ብሓፈሻ ኣብ ውሽጥን ወፃእን ትነብር ህዝብና፥ ብፍላይ ተመራመርቲ፥ ምሁራን፥ ስነልቦናን ካልኦትን፥ ብሓፈሻ ኣብ ህዝብና ብፍላይ ተረከብቲ ናይ ፅባሕ ተብሃጊትን ተሃራፊትን፥ ትግራይና ዝኾኑ ህፃውንቲ፥ ቆልዑ፥ ብቐንዱ ብሰንኪ እቶም ወረርቲ ካብ ወለዶም ተፈልዮም ኣብ መዓስከራትን ሕድሕድ ገዛ ህዝቢ ትግራይን ደኽታማት ኮይኖም፥ ተፀጊዖም ይነብሩ ዘለዉን ህፃውንቲ፥ ብከቢድ ስነ ኣእምራዊ ፀቕጥን ብሕታውነትን ይሳቐዩ ዘለዉ ብ10 ኣሽሓት ዝቑፀሩ ደቅና፥ ካብቲ በፂሑዎም ዘሎ ማህሰይትን ስምብራትን ተናጊፎም፥ ብጥዑይ ኣእምሮ ትምህርቶም ዝከታተሉሉ ኩነታት ንምፍጣር ቀዳምነት ሂብና ካብቲ ፀገም ንምውፃእ ኣብ ዝግበር ርብርብ እጃምኩም ክተወፍዩ በዚ ኣጋጣሚ ብክብሪ ይፅውዕ።
ዝኸበርክንን ዝኸበርኩምን 
ኣብ ታሪኽ ህዝቢ ትግራይ፥ ኣብ 2013 ዓ.ም. ህልቂትን ዕንወትን ጥራሕ እንተይኮነስ፥ ካብ ህዝባዊ ዕላማና፣ መትከላዊ እምነታትናን ክብርታትናን ዝብገሱ፥ መሰረታውን ዓበይትን፥ ፖለቲካዊ፣ ወታደራዊን ዲፕሎማሲያዊን ዓወታት ዝተመዝገቡሉ ዓመት ብምዃኑ፥ እዛ ተኣምራዊ መስተንክር ቅያ ተሰሪሑላ እንሰናበታ ዘለና 2013 ዓ.ም. ብቐፃሊ ወለዶታት ትግራይና ብፍላይ እናተዘከረት ክትነብር እያ።
ኣብዛ እንሰናበታ ዘላ 2013 ዓ.ም ዝነበሩ ሸሞንተ( ኣዋርሕ፥ ዓበይቲን መናእሰይን መራሕትና፥ ከምኡ እውን ማህፀን ትግራይ ዘፍረየቶም፥ ነዛ እንኮ ህይወቶም ከይሰስዑ፥ ምእንተ ሃለዋትን ድሕንነትን ትግራይና ምርግጋፅን፥ ውሑስ ህይወት ህዝቢ ትግራይን ክብሉ መዘና ኣልቦ ጀጋኑ ሓዱሽ ወለዶ ትግራይና፥ ክቡር መስዋእቲ ከፊሎም ዘልኣለም እናተዘከረ ዝነብር ዓለም ብዓለሙ ዘስደመመ፥ ብኣንፃሩ ደመኛ ፀላእትና ዝሕዝዎን ዝጭብጥዎን ኣስኢኑ መሐቢኢኦም ክጠፍኦም ዝገበረ መስተንክራዊ ጀግንነት ብደሙን ኣዕፅምቱን፥ ዘይሃስስ ቅያ ፅሒፉን ይፅሕፍን ኣሎ።
ስለዝኾነ ብዘይ መስዋእቲ ዓወት የለን፥ ዝብል ፅኑዕ እምነት ዘለዎ፥ ህዝቢ ትግራይ፥ ሕድሪ ሎሚን ትማሊን ስውኣትና ኣፅኒዑ ሒዙ፥ በብእዋኑ ንደመኛ ፀላእትና ደዃዕዃዕ የብሎም ስለዘሎ፥ ህዝብና ብመስዋእቲ ኣቦታቱ፣ ኣያታቱ፣ ኣሕዋቱ፣ ኣዴታቱን ኣሓቱን፥ ተሓቢኑ ንቕድሚት ክስጉም ገበሮ እምበር ርእሱ ኣድኒኑ ክስኩን ኣይገበሮን።
ንቅድሚት እውን ብዝበለፀ ሓሪኑ ተኣምር ከምዝሰርሕ ኣየጠራጥርን።
ደመኛ ፀላእትና ቅድሚ ቅሉዕ ወታደራዊ ወራር ምጅማሮም፥ ኣብ 2013 ዓ.ም ካብዘመዝገብናዮም ዓበይቲ ፖለቲካዊ ዓወታትና፥ 6ይ ዙር መረፃ ብዕዉት ኣገባብ ምዝዛምና እዩ።
እዚ ልዕሊ 2.7 ሚልዮን ህዝቢ ትግራይ፥ ዝተሳተፈሉ መረፃ ሕገ መንግስቲ ትግራይ መሰረት ገይሩ ዝተፈፀመን፥ መሰል ዓርሰ ውሳነናን ዓርሰ ምሕደራናን፥ ብካርድና ብምርግጋፅ፥ ሕጋዊ መንግስቲ ትግራይ ዘጣየሽናሉ፥ ታሪካዊ ፍፃመ እዩ።
ንህዝቢ ከገልግልን ላእላዊ ስልጣን ህዝቢ ንክኽበር፥ ሰላምን ፀጥታን ክረጋገፅ፥ ማሕበረ-ኢኮኖሚያዊ ልምዓት ክሳለጥ፥ ህዝቢ ዝሃቦ ሓደራ ኣብ እንግድዑ ዝተሸከመ መንግስቲ ትግራይ፥ ሕጋዊ፣ ፍትሓዊን ተቐባልነት ዘለዎን ህዝባዊ ኩናትና እናመርሐ፥ ኣብዚ በፂሕናዮ ዘለና ደረጃ ክበፅሕ ብምኽኣሉ፥ ኣብ ታሪኽ ህዝቢ ትግራይ ናይ ባዕሉ ቦታ ሒዙ ኣሎ።
ብሓፈሻ ኩሎም ፀላእትና ተሓባቢሮም ዝወረሩና ብቐንዱ ህዝብን መንግስትን ትግራይ፥ እናሃለው ማለት እውን ሕልሚ ቀትሪ ንግስና ፋሽሽቲ ኣብይ ኣሕመድ ከምዘይረጋገፅ፥ ከምኡ እውን ሃርጓፍ ድሌትን ጎብለል ቀርኒ ኣፍሪካ ናይ ምዃን ባህጊ መንግስቲ ውልቀ መላኺ ኢሳያስ ኣፈወርቂን ከምዘይዕወት ስለዝፈልጡ፥ ኣብ ልዕሊ ህዝቢ ትግራይ ኣረመንያዊ ወራር ዘካየዱን፥ የካይዱ ከምዘለዉን ክስመረሉ ይግባእ፡፡
ዝኸበርክንን ዝኸበርኩምን!!
ኣብ 2013 ዓ/ም ፖለቲካዊ ዓወት ጥራሕ እንተይኮነስ፥ ካብ ፅሩይ ህዝባዊ መስመርናን ቅኑዕ ፖለቲካዊ ኣመራርሓናን ዝፍልፍል ዓበይቲ ዲፕሎማስያውን ወታደራውን ዓወታት እውን ኣመዝጊብና ኢና፡፡ ብምዃኑ ኣብ 2013 ዓ.ም. ካልኦት ሃገራት ብዙሕ ዓመታት ፅዒረን ዘይረኸበኦ፥ ዲፕሎማሲያዊ ዓወት፥ ትግራይና ኣመዝጊባ እያ፡፡ ነዚ ዝተመዝገበ ዓወት፥ መዘና ንዘይብሉ እጃም ንዘወፈዩ፥ ብቐንዱ ንዲያስፖራ ትግራይ ዝኸበረን ዝለዓለን ምስጋናና ይብፅሓዮም።
ብምዃኑ ኣብ ኣርባዕቲኡ ኩርናዕ ዓለም ዘሎ ዲያስፖራ ትግራይ ፍልጠቱ ፣ ክእለቱን፥ ገንዘቡን፥ ኣዋዲዱ ከም ሓደ ሰብ ፣ ብሓደ ልቢ ስለዝተዛረበ፥ ትግራይና ኣጀንዳ ዓለምለኸ ማሕበረሰብ ኮይና እያ ፡፡ ኣብ ዝተፈላለዩ ወፃኢ ሃገራት ፣ ብፍላይ ኣብ ዩኤስ ኣሜሪካ ዝተወለዱ ህፃናት ደቂ ትግራይ <<we are the world >> ዝብል መዝሙር ብምስማዕ፥ ንዓበይትን ህፃውንትን ህዝቢ ዓለምና ዘስደመመ ቅያ ሰሪሖም እዮም፡፡ ብሓፂሩ ሓደሽቲ ምህዞታትን ፈጠራታትን ሒዙ ዝተወገነ ስራሕቲ ዲፕሎማስያዊ ቃልስና ኣብ ሓዱሽ ዓመት 2014 ዓ/ም እውን ዲያስፖራ ትግራይ ኣደንፊዑ ከምዝቐፀለሉ ህዝብን መንግስትን ትግራይ ተስፋ ይገብሩ እዮም ፡፡
ኣብ እንዛዝሞ ዘለና 2013 ዓ/ም ዓበይትን መናእሰይን መራሕትናን፥ ብርኪ ሊሎ ሓዱሽ ወለዶ መናእሰይና፥ ናይ ህይወት መስዋእትን ኣካል መጉዳእትን ከምኡ እውን ዓበይቲ መራሕትና ብድንገት ኣብ ኢድ ፀላኢ ዝወደቑሉ ኩነታት እንተጋጠመናን ፣ ነዚን ካልኣት ዝበፅሑና ፀገማት መሊኡ ዝክሕሱ ዓወታት ኣመዝጊብና ኢና ዋላ እንተዘይበልና፣ ብመሰረቱ ብፆትና ዝተዋደቑሉ ዕላማ፥ ኣብ ሸትኡ ዘብፅሕ ዓበይቲ መስተንክራዊን ተኣምራዊን ወታደራውን ዓወታት ኣመዝጊብና ፣ ኣብ ዝበዝሕ ቦታታት ዘሎ ህዝብና ካብ ምንጋጋ ፀላኢ ሓራ ኣውፂእና ንፁህ ናይ ሰላም ኣየር ከተንፍስ ብምግባርና ብዓወታትና ንሕበን ኢና ፡፡
እዚ ዓለም ብዓለሙ ዘስደመመን፣ ደመኛ ፀላእትና ልከዖም ክፈልጡ ዝገበረን ዓወታትና ፣ ሳላ ናይ መስዋእቲ ወለዶ እናተብሃለ ዝፅዋዕ ትውልድን ሓዱሽ ወለዶን ድልኽን ጠስምን ኮይኖም በይዛ ህዝቦም ስለዝተዋደቑ፥ ብቐንዱ ድማ ኣብ ውሽጥን ደገን ዘሎ ህዝቢ ትግራይ ማይን ፀባን ኮይኑ፥ ቀንዲ ተዋሳኣይ ህዝባዊ ኲናትናን ዓወታትናን ባዕሉ ምዃኑ ብተግባር ስለዘመስከረ እዩ፡፡ ኣብዙይ ዋላኳ ዓለምለኸ ማሕበረሰብ ሰብኣውን ዲፕሎማስያዊ ሓገዝ እንተገበረልና ምንጪ ኩለመዳያዊ ዓወታትና ውሽጣዊ ጥንካረናን ተሳትፎ ምልኣተ ህዝቢ ትግራይን ምዃኑ፥ ፈታዊን ፀላኢ፥ ዓይኑ ቋሕ ኣቢሉ ብጋሃዲ ክሪኦ ዝገበረ ኣብ ባይታ ዘሎ ሓቂ እዩ ፡፡
ዝኸበርክንን ዝኸበርኩምን!!
ፍሉይ ሓዱሽ ኣዎንታዊን ኣሉታዊን ታሪኽ ተመዝጊብሉ፥ ካብ ዝሓልፍ ዘሎ 2013 ዓ.ም. ብዙሓት ቁምነገራትን ተሞኩሮታትን ዝተምሃርናሉን፥ ዓመት ጥራሕ እንተይኮነስ፥ እዛ መታዓዛዘቢት ቀጣን ዓመት ዘይትሓልፍ መሲልዎም፥ ካብቲን ካብዚን ዝኣኻኸብዎ፥ ገንዘብ፥ ሃፍትን ጥሪትን፥ ዘስደዖምን፥ ብመስዋእቲ ህዝቢ ትግራይ ሽሞም ዝደመቐ ውልቀ ሰባት፥ ሊሂቃን ሓይልታት ትምክሕቲ፥ ኣብ ዝሓንፀፅዎን መውፅኢን ዘይብሉ ረግረግ ጢሒሎም፥ ህዝቢ ትግራይ፥ ብደመኛ ፀላእቱ፥ ኣብ ጠላዕ ፀሓይ ንክሕረድን ንክጉመድን ዝከኣሎም ኩሉ ገይሮም፥ መንነቶም ተቓሊዑ፥ ናይ ታሪኽ ሓተላ ምዃኖም ዘመስከርሉ፥ ገሊኦም ድማ እዚ ኩሉ መዓት ኣብ ልዕሊ ህዝብና እናወረደ ከምዘይረኣዩን ዘይሰምዑን ኣብ ቦኽራ ተሓቢኦም ጊዚኦም ዘሕለፉ፥ ካብዙይ ዝኸፍአ ድማ፥ ዕሉላትን ባንዳታትን ኮይኖም ህዝብና ዘጨፍጨፉን ዘሳቕዩን ንምምማይ ዝተከኣለሉ ዓወት እዩ፡፡
ኣብ 2013 ዓ.ም. ብዙሓት ዓወታት ዘመዝገብናሉ ዓመት ምዃኑ ኣብዚ ክስመረሉ ዝግባእ ጉዳይ ኣሎ፡፡ እዚ ብዙሕ ዓቐብ ቁልቁል፥ ደይብ ውረድ፥ ንቕድሚት ንድሕሪት፥ ክይድ ምልስ፥ ወታደራዊ ስትራተጂካዊ ቦታታት ምሓዝ ምልቃቕ ወዘተ፥ ዝነበሮ ጉዕዞ 2013 ዓ.ም. ህዝባዊ ቃልስና ዝዓመሞም ሰለስተ ዓበይቲ ዕላማታት ሕዚ እውን መሊኦም ብዓወት ኣይተዛዘሙን፡፡ ብርግፅ ጉጅለ ፋሽሽቲ ኣብይ ኣሕመድ ብሰራዊት ትግራይ ተዳሂኹ ርዕኡ ጠቕሊሉ 21 ሰነ 2013 ዓ/ም ካብ ዋና ከተማ ትግራይና ዝኾነት ሰሜናዊት ኮኾብ መቐለና፥ ብምህዳሙ፥ መንግስቲ ትግራይ ናብ ቦትኡ ዋላ እንተተመለሰ፥ ምዕራብ፥ ሰሜን ምዕራብን ምብራቕን ትግራይ መሊኡ ሓራ ስለዘይወፀ፥ ዓወትና ምሉእ እዩ ዝበሃል ኣይኮነን፡፡ ስለዝኾነ ምድፍፋእ ዝህልዎ ቀፃላይ መሪርን ከቢድን፥ ጉዕዞ ይፅበየና ከምዘሎ ሕድሕድ ህዝቢ ትግራይ ብዕሊ ተረዲኡ ኣብዝተዋፈርናሉ ዓውደ ስራሕ ክንነጥፍን ብዕቱብ ክንረባረብ ይግባእ፡፡ ብምዃኑ ኣብዚ እዋን ካብ ወረርቲ ሓይልታት ዘይተናገፈ፥ ህዝብና ሓራ ንምውፃእ፥ ፀላእትና ደጊሞም ስግኣት ትግራይና ከምዘይኾኑ ክሳብ እነረጋግፅን፥ ካልኦት ድልየታትና ንምዕዋትን ህዝቢ ትግራይ ትገብሮ ዘለኻ ገንዘባዊ፣ ማተርያላዊን ሞራላዊን ሓገዝን ርብርብን፥ ወፈያኻ ኣሐይልካ፥ ከምእትቕፅለሉ ሰራዊትን መንግስትን ትግራይ ኣይጠራጠሩን ፡፡
ብሓፂሩ ኣብ ውሸጥን ደገን ዘሎ ህዝቢ ትግራይ ምስ መንግስቱ ኾይኑ መትከላት ህዝባዊነት፥ ዲሞክራሲያዊነት፥ ህዝባዊ ውግንናን ወሳንነትን፥ ከምኡ’ውን ዓበይቲ ክብርታትና ዝኾኑ፥ ዓርሰ እምነት፥ ዓርሰ ምርኮዛ፥ ፅንዓት፥ ጅግንነት፥ ዘይምምብርካኽን ምስኳንን፥ ቅንዕና፥ ሓልዮት፥ ብፃይነትን፥ ተሓጋጊዝካ ፀገማት ምስጋርን ዝኣመሰሉ፥ ብእምነት ጨቢጡ፥ ንህይወቱን ንብረቱን፥ ከይሰስዐ ድርብርብ ዓወታት ኣመዝጊቡ እዩ።
ስለዙይ ንቃልሲ ወትሮ ድልዊ ዝኾነን መሰዋእቲ ንምክፋል ንድሕሪት ዘይብልን፥ ህዝብና ሒዝና ዘይንሰግሮ ፀገምን ዘይንስዕሮ ወራርን ፈፂሙ ከምዘይህሉ ዘጠራጥር ኣይኸውንን።
ዝኸበርካ ሓረስታይ ትግራይ!!
ኣብ 2013 ዓ.ም. ዝገበርካዮ ተጋድሎን ዝኸፈልካዮ መስዋእትነትን፥ ደመኛ ፀላእትና፥ ካብ መብዛሕቲኡ ቦታታት ትግራይና፥ ተፀራሪጎም ወፂኦም እዮም።
ብምዃኑ ኣብ ሓራ ዝወፀ፥ ከባቢታት ዘለኻ ህዝብና፥ ሰናይ ዝናብ ክረምቲ ተሓዊስዎ፥ ኣብ ምድንፋዕ ምህርቲ ትገብሮ ዘለካ ምርብራብ፥ ኣሕይልካ ብምጥንኻር ሓዱሽ ዓመት 2014 ዓ.ም. እቶትካ ብምስሳን ወሽመጥ ፀላእትና ከምትብጥስ ንተኣማመን ኢና።
ዝኸበርኩም ነበርቲ ከተማታት!!
ኣብ 2013 ዓ.ም. ኩልኹም ነበርቲ ከተማ ማለት፥ ሰብሃፍቲ፥ ነጋዶ፥ ምሁራን፥ ሰራሕተኛ
መንግስቲ፥ ተምሃሮ፥ ኣብ ደቐቅትን ኣናእሽተይ ትካላት ከምኡ’ውን ዘይ-ስሩዕ ኣብ ዝበሃሉ ማሕበረ- ኢኮኖሚያዊ፥ ስራሕቲ ዝተዋፈርኩም ወገናት፥ ደቂ ኣንስትዮ፥ መናእሰይ፥ ሓኻይም፣ ሰብ ሞያ ሚድያን ጋዜጠኛታትን፥ ኮታስ ኩልኹም ነበርቲ ከተማታት ትግራይና፥ ከተማታትና ማእኸል እምቢታን ረመፅን ስለዝገበርኩምዎ፥ ተለኣኣኽቲን ባንዳታትን፥ ብጎተቶም ዘተውሃቦም ናይ ጥፍኣት ተልእኾታት፣ ብዝተፈላለየ ጥበብ ዝተመልኦ ምህዞታት፥ ብምፍሻልኩም፥ መኸተኹም ኣብ ታሪኽ ቃልሲ ህዝቢ ትግራይ፥ ናይ ባዕሉ ፍሉይ ቦታ ሒዙ ኣሎ።
ኣብ ሓድሽ ዓመት 2014 ዓ.ም. ድማ፥ ብውልቀ፥ ብቐንዱ ውዳበታትኩም፥ ኣሕይልኩም፥ በብዕለቱ ዝፍኖ ዘሎ ናይ ፈጠራ በለካ ለክዓካ ወረ፥ ባንዳታት ብምቅላዕ፥ እጃምኩም ከምእተወፍዩ፥ መንግስት ትግራይ ኣይጠራጠርን።
ዝኸበርክን ደቂ ኣንስትዮን፥ መናእሰይን!!
ደቂ ኣንስትዮን መናእሰይን ትግራይ፥ ኣብ ደጀን ግንባርን ተዋፊርኩም ብወነን ናህሪ ዝተፈላለዩ ስራሕቲ ወጊንኩም።
ትዋግኡ’ውን ኣለኩም።
በዚ ስራሕትኩም መንግስቲን ሰራዊትን ትግራይ ተሓቢኖም እዮም።
ነዚ ኣጠናኪርኩም ከምእትቅፅልሉ’ውን ይእመን።
ስለዝኾነ ብፍላይ “መናእሰይ ትግራይ፥ ንቓሕ፥ 
ተወደብ!
ተጋደል!
ተዓወት!
” ዝብል ጭርሖ ተሓንጊጥኩም ናብ ታዕሊም ክትወርዱ ታሪክ ሓደራ ኣሰኪምኩም ኣሎ።
ኣብ ድሮ ሓዱሽ ዓመት ብፍላይ መናእሰይና ሓረስታይ ትግራይ ኣብ ፃህያይ፥ ምክልኻል ዕስለ ኣንበጣን፥ ካልኦት ስራሕትን፥ ከምኡ’ውን፥ ኣብ ምክልኻል ኮቪድ-19ን ካልኦት ተላበድቲ ሕማማትን፥ ኣብ ምኽባር ሰላምን ፀጥታ ከባቢኹም ኣብ ምርግጋፅን፥ ተወዲብኩም ክትንቀሳቐሱ ይግባእ።
ብፍላይ ደቀንስትዮ ትግራይ እዚ ኹሉ ግፍዕታትን መከራን ተሸኪምክን ዝገበርክንኦ መኸተ ዝነኣድ እዩ።
ይኹን’ምበር ፀላእትና መሊኦም ክሳብ ዝድምሰሱ ቃልስኽን ኣሐይልክን ምስ ሰራዊትና ብምስላፍ ናብ ዘይተርፍ ዓወት ከምትበፅሓ ዝለዓለ እምነት ኣለና።
ዝኸበርካ ሰራዊት ትግራይ!!
በሊሕ ጫፍ ህዝባዊ ኩይናትና ዝኾንካ ስራዊት ትግራይና፥ ጠምዩኒ፥ ፀጊሙኒ፥ ይኣኽለኒ ከይበልካ፥ ውሑጅ፥ ቑሪ፥ ኣስሓይታ፥ በረድ፥ ሓያል ማይ ክረምቲን መብረቕን ክምኡ እውን ሃሩርን ንምትንፋስ ዘፀግም ኣየር በረኻ ዓፋርን፥ ብሓፈሻ ኣፃድፍ፥ ነዋሕቲ ጎቦታት፥ ኣክራናት፥ ሽንጡራታት ክልል ኣምሓራን ክይድ ውዒልካ ዘይወዳእ ጎልጎል ዓፋር ተሳጊርካ ኣብ ዝጥዕመካ ቦታን ጊዜን ኣብ ድሮ ሓድሽ ዓመት ፈዳይ ሕነ ህዝብኻ ከምዝኾንካ ብተግባር ኣረጋጊፅካ፥ ብድምር ኣብ 2013 ዓ.ም. ዘመዝገብካዮም ዓወታት፥ ህዝባዊ ኲናትና ክልተ ስጉምቲ ስለዝሰጎመ፥ ህዝብና ብኣኻ ኮሪዑ እዩ።
ስለዘይ ንስኻውን
ተሓበን፥ ሓድሽ ዓመት 2014 ዓ/ም ህዝብና ዝሃበካ እኽለ-ማይ ተዓንጊልካ፥ ካብ ልብካ ብዝመንጨወ ሓጎስ፥ ናይ ቃልስ ወነን ዓወትን ከምእተክብሮ ዘጠራጥር ኣይኸውን።
ንዓመታ ድማ ምስ ህዝብካ ኾይንካ ብድሙቕ ፅንብል ከምተኽብሮ ዘማትእ ኣይኸውንን።
ዝኸበርካ ዲያስፓራ ትግራይ!!
ህዝብን መንግስትን ትግራይ፥ ክሳብ ሕዚ ንዝገበርካዮ ዘይተሓለለ ፃዕሪን ተመዝጊቡ ዘሎን ውፅኢትን ኣገንዕ!
ብምባል ሓበኖም እንትገልፀልካን ሰናይ ሓድሽ ዓመት 2014 ዓ.ም. ክኾነልካ፥ እንትምነየልካን፥ ብዝተፈለየ ወነ፥ ኒሕ።
ህልክን ዲፕሎማሲያዊ ብቕዓትን፥ ከምወትሮ ኣምባሳደር ትግራይና፥ ኮይንካ ህዝቢ ትግራይ ዘሰከመካ ሓደራ፥ ብተደራራቢ ዓወታት ከምእትክንብቶ መንግስት ትግራይ ኣይጠራጠርን።
ኣብዚ እዋን እውን እንተኾነ፥ ቀንዲ ውራይካ ህዝባዊ ኩይናትና ዝዓመሞም ሰለስተ ዓበይቲ ዕማማት ገይርካ፥ ንበለካ ለኽዓካ ብዕራይ ወለደን ፅውፅዋይን ፀማም እዝኒ ሂብካ፥ ተልእኾካ ንምዕዋት፥ እትገብሮ ብዘለካ ምርብራብ፥ ህዝብን መንግስትን ትግራይ ዕጉባት እዮም።
እዚ ህዝባዊን መትከላዊን ተግባርካ ኣብ መደምደምትኡ ከምእተብፅሖ ድማ ዘማትእ ኣይኸውንን።
ዝኸበርኩም ፎረም ውደባት ትግራይ!!
ኣባላት ፎረም ውድባት ትግራይ፥ ኣብ ዝሓለፈ 2013 ዓ.ም. ኣብ ህዝባዊ ኲናትና፥ ዓሲልኩም ዝገበርኩሞ ቃልሲ ዝንኣድ እዩ።
እዚ ተወፋይነትኩም፥ ኣብ 2014 ዓ.ም. ኣዛይድኩም ንክትቕፅልሉ በዚ ኣጋጣሚ ፃወዒተይ የቐርብ።
ዝኸበርካ ህዝቢ ኤርትራ!!
ቅድሚ ኩሉ እንኳዕ ን2014 ዓ/ም ሓዱሽ ዓመት ብሰላም ኣብፅሓካ ዝብል መልእኽቲ እንተመሓላልፈልካ፥ ኣብ 2011 ዓ.ም. ባሕቲ መስከረም፥ ዘርኣኻዮ ባህግን ድሌትን ኣብ ሓዱሽ ዓመት2014 ዓ.ም. ኩሉ ዓይነት ፀገም ሓሊፍካ ምስ ህዝቢ ትግራይ ዝምድናኻ ከምእተሐይል ተስፋ ብምግባር እዩ።
ህዝቢ ትግራይ ሕዚ እውን ምስ ህዝቢ ኤርትራ ዘቀራርብ እምበር ዘባእስ ዝኾነ ነገር የብሉን።
ንሕና ህዝቢ ትግራይ፥ ከምህዝቢ፥ ምስ ህዝቢ ኤርትራ ሰላም ፈጢርና ብሓባር ከመይ ንለምዕ ኢልና ንሓስብን ንፅዕርን ከምዝነበርና ብነሕልፎ መልእኽታት ጥራሕ እንተይኮነ ብተግባር ትግራይ ንኤርትራዊ ከም ካልኣይ ገዝኡ ክሪኣ ንምግባር ዝከኣለና ኩሉ ዓይነት ፃዕርታት ገይርና ኢና።
ይኹን’ድኣምበር መንግስቲ ውልቀ መላኺ ኢሳያስን ሰራዊቱን ምስ ፀረ ነፃነት ኤርትራ ዝኾኑ ሊሂቃን፥ ትምክሕተኛታት ኣመራርሓ ክልል ኣምሓራን ጉጅለ ፋሽሽቲ ኣብይ ኣሕመድን ናይ ጥፍኣት ግንባር ፈጢሩ ኣብ ልዕሊ ህዝቢ ትግራይ ዘርኢ ናይ ምፅናት ገበን ተፈፂሙ እዩ።
ብገበን ኲናትን ዘርኢ ምፅናትን ክሕተቱ ዘለዎም እውን እዚኣቶም እዮም።
ብኣንፃሩ ኣብዚ ሕማቕ ጊዜ፥ ኣብ ጎኒ ህዝቢ ትግራይ ንዝተሰለፉን፥ ዝደገፉን፥ ውልቀ ሰባት፥ ጉጅለታት፥ ፓርትታት፥ ዲያስፖራን ኤርትራ ዝለዓለ ምስጋና ይብፃሕኩም።
በዚ ኣጋጣሚ ኣብ 2013 ዓ/ም ኣብ ጎኒ ቃልሲ ህዝቢ ትግራይ ተሰሊፉ ሙያዊ እጃሙ ንዘወፈየ ኣስና ቴሌቪዥን፥ ዝተፈላለዩ ሙያተኛታት ሰነ-ጥበብን ምሁራን ኤርትራን ዘለና ምስጋና እንትገልፅ፥ ሎሚ ይኹን ፅባሕ ደገፍኩም ከምእተሐይሉ ብምትእምማን እዩ።
ኣብዚ ግልፂ ክኸውን ዝግብኦ፥ ሕዚ እውን ህዝቢ ትግራይ፥ ምስ ህዝቢ ኤርትራ፥ ሰላሙ ኣረጋጊፁ፥ ከም ጎረቤት ህዝቢ፥ ብሓባር ተደጋጊፉ ክነብር እዩ ዝምነ።
ሰናይ ዓመት ክኾነልኩም እውን ደጊምና ትምኒትና ንገልፀልኩም።
ኣብዘይትፈልጦን መጋበሪያ ኲናት፥ ተጠጢቕካ ዘለኻ፥ ሰራዊት መንግስቲ ውልቀ መላኺ ኢሳያስ ኣፈወርቂ፥ ዘለካ ዕድል ዝሓለፈ ይኣክል ኢልካ ብናይ ባዕልኻ መማረፂ ካብ ሰራዊት ምውፃእ ወይ ድማ ኢድካ ንስራዊት ትግራይ ምሃብ እዩ።
ሰለዙይ ከንቱ ሞት ካብ እትመውት፥ ኢድካ ንስራዊት ትግራይ ብምሃብ ሂወትካ ንክተትርፍ ክትፅዕር ይግባእ።
ብወገንና ከም ወትሩ ኣድላይ ምትሕብባር ከምንገብር ደጊምና ነፍልጠካ።
ዝኸበርኩም መራሕቲ ሃገራት፥ ዓለምለኸ ትካላትን ኩለኹም መዳርግቲ ኣካላትን!!
ኩሎም ወረርቲ ሓይልታት ብውልቀን ብሓባርን ኣብ ልዕሊ ህዝቢ ትግራይ ዘብፅሕዎ ዘርኢ ምጥፋእ ጅምላዊ ጨፍጫፍ ኮኒንኩም።
ይውሓድ ይብዛሕ ሰብኣዊ ረድኤት ናብ ህዝብና ክበፅሕ ገይርኩም።
ነዚ ቅዱስ ተግባርኩም መንግስቲ ትግራይ ብሽም ህዝቢ ትግራይ ደጊሙ ምስጋንኡ እንተቕርብ፥ ኣብ እዋን ሓዱሽ ዓመትና’ውን ድጋፍኩም ከም እተሕይሉ ተስፋ ይግበር።
ዓለምለኸ ማሕበረሰብ፥ መራሕቲ ሃገራት፥ ትካላት ተሓለቕቲ ሰብኣዊ መሰልን፥ ገበርቲ ሰናይ ትካላትን፥ ኣብ ጎንና ኾይንኩም ተልእኾኩምን ሓላፍነትኩም መሰረት ገይርኩም ዝገበርኩምዎ ፃዕርን ዘወፈይኩምዎ ደገፍን ዝነኣድ ዋላ እንተኾነ፥ እኩል እዩ ዘብል ግን ኣይኮነን።
ሕዚ’ውን ህዝብና ኣብ ዝኸፈአ ዓፀቦ’ዩ ዝርከብ፥ ዝልኣኽኩምዎ ሓገዝ እኽሊ ብጉጅለ ፋሽሽት ኣብይ ኣሕመድ ስለዝተኣገደ በብዕለቱ ብኣማኢት ዝቑፀሩ ደቂ ትግራይ ብጥምየት ይሃልቁ ኣለው።
እቶም ወረርቲ ንትግራይና ኣብ ክባ ኣእትዮም ኩሎም ዓይነት ማሕበረ-ኢኮኖሚያዊ ኣገልግሎታት፥ ጠለባትን መሰረታዊ ሸቀጣትን፥ ናብ ትግራይና ከይኣትው ስለዝገብሩ፥ ህዝቢ ትግራይ ኣዕርዩ ክፉእ ናብራ ክነብር ተገዲዱ ኣሎ።
ስለዝኾነ እቲ ብወረርቲ ዝተወልዐ ኲናት፥ ብሰላም ንክፍታሕ መንግስቲ ትግራይ፥ ቅድም ክብል፥ ዘቕረቦም ቅድመ ዘተ ጉዳያት፥ ብዘይ ውዓል ሕደር ንክፍፀሙ እጃምኩምን ሓላፍነትኩምን ንክትፃወቱ፥ በዚ ኣጋጣሚ ፃውዒተይ የቕርብ።
እዞም መራሕቲ ወራር ብገበን ኲናት፥ ዘርኢ ምፅናት ጃምላዊ ጨፍጫፍን ፆታዊ መጥቃዕትን፥ ኣብ መጋባእያ ዓለም ግቡእ ፍርዶም ክረኽቡ ዓለምለኸ ማሕበረሰብ፥ ትካላት ተሓለቕቲ ሰብኣዊ መሰላትን ኩልኹም መዳርግቲ ኣካላትን፥ እጃምኩም ከምእተወፍዩ’ውን ተስፋ ይግበር።
ዝኸበርክንን ዝኸበርኩምን 
ፀላኢ ዓወት ዝበሃል ሓሪሙዎ ለምቅነ ከምኣመሉ ድራማታት ምስራሕ ጀሚሩ ኣሎ።
ሰራዊት ትግራይ፥ ፀላኢ ብዝበለፀ ንምድምሳስ ተባሂሉ ኣብ ኣቀማምጣን ዝሓዝናዮምን ቦታታት ዝተገብረ ለውጢ፥ ንሰራዊትና ብሓይሊ ደምሲሱ እቶም ባዕልና ዝለቐቕናዮም ቦታታት ከምዝሓዞ ገይሩ የውሪ ኣሎ።
ኣብዝሓለፉ ወፍርታትና ዕሱብ ዓቀይታይ ዕጡቕ ሓይሊ ሰራዊት ፀላኢ ብሰራዊት ትግራይ ተቐጥቒጡ ከቢድ ክሳራ ተሽኪሙ፥ ኣፅዋሩ ኣረኪቡ፥ ምዉት፥ ቁሱልን ምሩኽን ኮይኑ እናሃደመ ኣብዝነበረሉ ከባቢን፥ ኣብ ገሊኡ ድማ ውግእ ካብዘይነበረሉ ቦታታት ብሓይሊ ኣሕዲገ ሒዘ፥ ምባል ጀሚሩ ጥራሕ እንተይኮነስ “እየሸሹ ነው!
ክበበው፥ ደምስሰው” ይብል ኣሎ።
ኣብዝሓለፈ እዋን ብናይ ባዕልና ተበግሶን ድሌትን ካብ ትክል ድንጋይ ምስሰሓብና ፀላኢ ዝፈለጠ ድሕሪ ዝተወሰነ መዓልታቲ ኮይኑ እውን “እየሸሹ ነው!
ክበበው!
ወደ መቀሌ እየተመለሰ ነው!
መሳርያ ለራስህ ነው” ተባሂሉ ተኣዊጁ።
ከይወዓሉ ከይሓደሩ ድማ “መቀሌ ሳይሆን ደብረ ዘቢጥ ነው ያሉት” ምባል ጀሚሮም።
ሰራዊትና ካብ ትክል ድንጋይ ዝሰሓብና፥ ብፈኸራን ጉራን ጉጅለ ፋሽሽት ኣብይ ኣሕመድ ማለት “እጅን አፍ ላይ የሚያስጭን ገድል መፈፀማችን የምናበስርበት ጊዜ ቅርብ ነው” ዝተብሃለ ቀትሪ ሕልሚ ወፍሪ ሓይሊ ፀላኢ ንምፍሻልዩ ነይሩ።
ብምዃኑ’ውን ዝወፈረ ሓይሊ ፀላኢ ደምሲስና ብዙሕ ዕጥቂ ማሪኽና ዝፈከሩ መራሕቲ መልሓሶም ክሓይኩ ብምግባር፥ ሰራዊትና ብዝበለፀ ተጠናኺሩ ክወፅእን ክኢሉ እዩ።
ስለዚ ሕዚ’ውን ንፀላኢ ብዝበለፀ ንምጥቃዕን ንምድምሳስን ዝጥዕም ስራሕ ንምስራሕ ብዘኽእለና ገሊኡ ቦታታት ብምግዳፍ፥ ብካሊእ ኣግባብ ፀላእትና ክንሕምሽሽ ዘኽእለና ቀፃሊ ወፍርታትና ክንገብር ኢና።
ኣብዙይ ግልፂ ክኸውን ዘለዎ፥ ይትረፍዶ!
ንባዕልና ዝጥዕም ቦታታት ገዲፍናስ፥ ፀላኢ ሓደ ሓደ ቦታታት መሊሱ ብውግእ እንተዝሕዝ እውን ናብ መቓብሩ ንምእታዉ ዝቕይር ነገር የለን።
ኣብዚ ብፈታውን ፀላእን ክፍለጥ ዘለዎ ጉጅለ ፋሽሽቲ ኣብይ ኣሕመድ፥ ብኹሉ መዳይ ይመውት ዘሎ ኣረመነ ሓይሊ እዩ።
እዚ ኣረመነ ጉጅለ ብምኽንያት ኣብ ትግራይ ብዝካየድ ዘሎ ውግእን እከይ ናይ ጥፍኣት ኣመራርሕኡን ተግባሩን ሃገር ኣብ ከቢድ ፖለቲካዊ፥ ኢኮኖሚያዊ፥ ማሕበራዊን ዲፕሎማስያዊን ቅልውላው ኣትያ ትርከብ።
ብምዃኑ ኣብዚ እዋን ኣብ ኦሮሚያ፥ ቤንሻንጉል፥ ቅማንትን ካልኦት ከባብታን ዝራኣዩ ተቓውሞታት፥ ካብ ጊዜ ናብ ጊዜ እናዓበዩ፥ ናይ ፀጥታ ሽግራትን ገርጨውጨዋትን እናወሰኹ ይኸዱ ስለዘለዉ፥ ህዝቢ ኣብ ዓብይ ሽግርን ዘይምርግጋእን ኣትዩ ኣሎ።
ብስሉጥ ዕብየታ 
ብዓለም ትፍለጥ ዝነበርት ሃገር፥ ሎሚ ሰላም ሓርቢቱዋ፥ ኢኮኖሚያዊ ኩነታታ፥ ካብ ጊዜ ናብ ጊዜ እናንቆልቆለ፥ ስራሕቲ ልምዓት ደው ብምባሎም፥ ምንም ዓይነት ዕብየት ስለዘይረኣይ፥ ህዝቢ ናብርኡ ክደፍእ ዝተፀገመሉ ኩነታት ተፈጢሩ ኣሎ።
ኣብዚ እዋን ጉጅለ ፋሽሽት ኣብይ ኣሕመድ፥ ንዘካይዶ ዘሎ ወራር ዝኸውን ሓይሊ ሰብን ካልኦት ዓቕምታትን ምልዕዓል ናይ ምግባር ሎሚ’ውን እንተኾነ ተኽእሎ ዋላ እንተሃለዎ፥ ዘሎ ፖለቲካዊ፥ ኢኮኖሚያዊን ማሕበራዊን ፀገም እናተጋደደ ክኸይድ ባህሪያዊ እዩ።
ኣብዚ እዋን እዚ ፋሽሽቲ ጉጅለ ኣብ መዳይ ዲፕሎማሲ ዳርጋ ኩሉ ስለ ዝፈንፈኖ፥ በይዛኹም እንዶ ሓግዙኒ፥ ከምቲ ንኣይ ትኹንኑዎ ዝነበርኩም በይዛኹም ንወያነ ኮንኑዎ ኢሉ ናብ ዝልምነሉ ብርኪ ወሪዱ ኣሎ።
ሰራዊት ትግራይና ኣብዝሓለፈ እዋን፥ ኣብ ክልል ዓፋርን ኣምሓራን ኣብ ዝገበሮም ወፍሪታት፥ጉጅለ ፋሽሽታዊ ኣብይ ኣሕመድ፥ ኣብ ባይታ መሰረት ዘይብሉ ምዃኑ ተረጋጊፁ እዩ።
ጉጅለ ፋሽሽት ኣብይ ኣሕመድ ብተኸታታሊን፥ ብስፍሓትን ዝነዝሖም መርዛም ናይ ሕሶት መደናገርን፥ ፀለመን ፕሮፓጋንዳን ንህዝቢ ዓፋርን ኣምሓራን ኣብ ጎኑ ከሰልፎ ኣይከኣለን።
ረብሕኡ ኣብዝውክሎ ቦትኡ እዩ
ተረኺቡ።
ናይ ክልቲኡ ብሄራት ህዝብታት፥ ካብ ትፅቢት ዝተገብረሉ ንላዕሊ ድጋፍን ምትሕብባርን ስለዝገበርኩምልና ዝለዓለ ክብርን ምስጋናን ይብፃሕኩም።
ሰራዊትና ኣብ ዝኣተዎ ቦታታት ዓፋርን ኣምሓራን ዝተርኣየ ብህዝቢ ዝገበረሉ ኣቀባብላን ድጋፍን ሕዚ’ውን ህዝቢ ንህዝቢ ሽግር ከምዘይብሉ
ዘመላኽት እዩ።
ሓይለ መልጢ መግዛእቲ ጉጅለ ፋሽሽት ኣብይ ኣሕመድ ንምውዳቕን፥ ኣብ ቐፃሊ ብሓባር ክስርሑ ዝኽእሉ ንምስራሕን ምሳኹም ተሓጋጊዝና ምስራሕና ክንቅፅል ምዃንና እውን ክንገልፀልኩም ንፈቱ።
ጉጅለ ፋሽሽታዊ ኣብይ ኣሕመድ፥ ወታደራዊ ዓቕሙ ኣዕርዩ ብምድኻሙ፥ ሎሚ’ውን ካፍትንካፍትን ድሮንን ካሊእ ቴክኖሎጂን ተጠቒሙን፥ በዝሒ ዕጡቕ ኣሰሊፉ ኣሃዱታት ወዲቡን ኩነታት ክቕይር ይረባረብ ኣሎ።
ብምዃኑ፥ ኣብዚ እዋን ኣፅዋር ንምዕዳግ ዝግበር ዘሎ ጉያ ልዑልዩ።
ባንክታት ዋና ስርሐን ገዲፈን፥ ቀንዲ ስርሐን፥ ክፍሊ ዕዳጋ ኣፅዋር ኮይነን ናይ ህዝቢ ገንዘብ፥ ንመዕደጊ ኣፅዋር የውዕላ ከምዘለዋ፥ ብጭቡጥ መረዳእታ ተረጋጊፁ ኣሎ።
ይኹን’ድኣምበር “ከም ቀደም ይመስለክን ውሕጅ ይወስደክን” ከምዝብሃል፥ እዞም ወረርቲ ሓይልታት፥ ሎሚ ህዝብን ሰራዊትን ትግራይ ዘለሉ ኩነታት ፍሉይን ማዕባላይን ምዃኑ ክርድኡ ዘይኽእሉ፥ ፀላእቲ እዮም።
ስለዝኾነ ዳግማይ ደርጊ ጉጅለ ፋሽሽት ኣብይ ኣሕመድ ከም ኣብኡ ቀዳማይ ደርጊ ሓይሊ ሰብን ኣሃዱታትን ብምብዛሕ ጥራሕ መሰረታዊ ፖለቲካዊን ወታደራዊን፥ ድኽመታቱን ውሽጣዊ ሽግሩ ዝቕየር ዝመስሎ ጉጅለ እዩ።
እዞም ወረርቲ ኣብ ኩሎም ውግኣት፥ ስሩዕ ሰራዊቶም ኣወዲኦም፥ ፍሉይ ሓይሊ ክልላት፥ ሚሊሻታት፥ ከምኡ’ውን ውልቀ ዕጡቕ ኣውፊሮም ኩሉ ፈሺሉዎም።
ተሓምሺሾም።
“ዘመቻ ህልውና” ኢሎም ብዝኣወጅዎ፥ ሕሱር ኣዋጅ፥ መናእሰይ፥ ተረፍ መረፍ ነበር ሰራዊት ደርጊ፥ ሕዚ ድማ ሲቭላት የሰልፉ ኣለዉ።
ከም ቀዳማይ ደርጊ፥ ዳግማይ ደርጊ ጉጅለ ፋሽሽት ኣብይ ኣሕመድ እውን ካብ ውግእ ዝሃድም ዕሱም ዕጡቕ ሓይሊ፥ ብድሕሪት ኮይኑ ዝቐትል ሓይሊ መዲቡ፥ ብፍላይ ደቂ ብሄር ኦሮሞን ደቡብን ብበዝሒ ግዳይ እዚ ቅትለት ይኾኑ ኣለዉ።
ኣቕሽቲ ታቦት ሒዞም፥ ካሊእ ህዝቢ ጥሩንባ፥ ፋስ፥ ጎዘሞ ሒዝካ፥ ናብ ውግእ እቶ እናበሉ፥ ኣብ ህዝቢ ጉድኣት ክበፅሕን፥ ምስ ህዝቢ ብቐፃሊ ክንዳመ ተሊሞም ይረባረቡ ኣለዉ።
ሲቭላት ናብ ውግእ ብምእታው መልክዕን ትሕዝቶን እቲ ውግእ ክቕየር ይረባረቡ ኣለዉ።
ሰብ ከይሃድም ብድሕሪት ኮይኑ ዝቐትል ሓይሊ ኣዋፊሮም እናቐተሉ፥ ናብ ውግእ ዝጠጠቕዎ ሓይሎም ብቕድሚትን ድሕሪትን ግዳይ
ሞት ኾይኑ።
ልዕሊ ኹሉ ሲቭላት ብበዝሒ ዝሞቱሉ ስልቲ ተኸቲሎም ዓይነት ናይቲ ውግእ ንምቕያር ይረባረቡ ኣለዉ።
ፀላኢ ኣብዚ እዋን ብዙሕ ሽም ዝተውሃበን፥ መዓልታት ጳጉሜንን፥ በዓል ንግስናን ጉጅለ
ፋሽሽት ኣብይ ኣሕመድ ንምድማቕን መውዓሊ ዓውዲ ዓመት ክኸውን ዝኽእል ዓወት መሳሊ እዩ ዝደሊ ዘሎ።
ብተወሳኺ ሞራሉ ዝውደቐ ዕጡቕ ሓይሉ ንምልዕዓልን ዕድመ ስልጣኑ ንምንዋሕ ዘኽእሎ ጊዜ
ንምርካብን ይፅዕር ኣሎ።
ይኹን’ድኣምበር እቲ ጉጅለ ዋላ ላዕልን ታሕትን እንተበለ፥ ውሽጡ ቦኽቢኹ ናብ መቃብር ይኣትው ብምህላዉ ኣብ ስልጣን ክፀንሕ ዘኽእሎ ኩነታት ከምዘየለ ክፍለጥ ኣለዎ።
ነዚ እዩ ዕሱብ ዓቀይታይ ዕጡቕ ሓይሊ ኣወዲኡ፥ ሲቭል ኣጨፍጪፉ ናይ ውግእ መልክዕን ትሕዝቶን ደማዊ ገይሩ ክፅንሕዩ ዝደሊ ዘሎ።
እንተኾነ ክልዓሉን ምላሽ ዝግብኦም ሕቶታት ኣለዉ።
ብምዃኑ እዚ ኹሉ ናይ ሰብ ህልቂት
ምእንተ ምንታይ እዩ?
ንሉኣላውነት ምኽባር?
ፈፂሙ ክኸውን ኣይኽእልን።
እዚ ፋሽሽት ጉጅለ ናይ ኤርትራ መንግስትን ዕጡቕ ሓይሉን፥ ዓሲቡ፥ ህዝቢ ትግራይ ከምህዝቢ ከፅንት፥ ተዋዓዒሉ ዝፈረመን ሉኣላውነት ሃገር ኣሕሊፉ ዝሃበ ፋሽሽት ጉጅለ፥ ብኽድዓት ክሕተት እናተገብኦ በየነይ ሞራል እዩ ሉኣላውነት ሃገር ተደፊሩ ኢሉ “ዘመቻ ህልውና” ዝብል ኣዋጅ፥ ኣዊጁ ህዝቢ ንምልዕዓል ዝሰርሕ።
መንእሰይ ሃገር ኣብዘይርብሓሉ ኲናት፥ ንምንታይ ድኣ እዩ ዝረግፍ ዘሎ?
ብሓፂሩ ብዝጀመሮ ፕሮጀክት ምፅናት ህዝቢ ትግራይ ብምቕፃል፥ ንምንዋሕ ዕድመ ስልጣን ፋሽሽት ኣብይን ጉጅልኡን ተባሂሉ እዩ።
እዚ ኹሉ ሞት ዘሕፍር፥ ሕሱር ሞት ዝበሃል እውን ነዚ እዩ።
ሕዚ እውን ዕሱብ፥ ዕጡቕ ሓይሊ ፋሽሽት ኣብይ ንባዕልኹምን ንህዝብኹምን ክብሪ ኢልኩም ኣብ ልዕሊ ጉጅለ ፋሽሽት ኣብይ ኣሕመድ ተልዓሉ።
ህዝብታት ኢትዮጵያ እውን ንደቅኹም ንባዕልኹም ኢልኩም ካብዚ ሕሱር ታሪኽን ሞትን ንባዕልኹም ኣድሕኑ።
ነዚ ኹሉ ሕምስምስ ምኽንያት ዝኾነ ስርዓት ፋሽሽት ኣብይ ንክሕተትን ንምድምሳስን ተልዓሉ።
ዝኸበርካ ህዝቢ ትግራይ!!
ተልእኾ ሰራዊትና ዜና ዓወት ጥራሕ ከጋውሕ እንተይኮነስ ታሪኽ ምስራሕ እዩ።
ብኣንፃሩ
እንትኸውን ፀላእትና ዝደልዩ ዘለዉ ንዜናን በዓል መድመቒን ዝኸውን ዓወት መሳሊ ጊዚያዊ ያዕያዕታ ምርካብ እዩ።
ተልእኾ ሰራዊትና ግን ሓይሊ ፀላኢ መሊእኻ ምድምሳስ እዩ።
ነዚ ተልእኾ ንምዕዋት ዘድሊ ኩሉ ዓይነት ምትዕፅፃፍ ዝገብር፥ ብወታደራዊ ሳይንስን ጥበብን ዝምራሕ፥ ምዕሩይ ኣወፋፍራ ዘለዎ ሰራዊትና፥ ወፍርታቱ ብምዕራብ ይኹን ብምብራቕ፥ ብደቡብ ይኹን ብሰሜን፥ ብሓፈሻ ብኹሉ ኣንፈታት ተደሚሮም፥ መጨረሽኡ ምድምሳስ ፀላኢ ዘረጋግፁ ወታደራዊ ስርሒታት ክኾኑ እዩ ዝረባረብ ዘሎ።
እዚ ፍሉይ ታሪኽ ዝሰርሐን፥ ዝሰርሕ ዘሎን ናይዚ ዘለናሉ መዋእል ተኣምረኛ ሰራዊት ትግራይና ብመዓልታት፥ ካብ ደባይ ናብ መደበኛ፥ ብሰሙናት ናብ መካናይዝድ ሓይሊ ዝዓብን ዝሰጋገርን ፍሉይ ሰራዊት ህዝቢ ትግራይ እዩ ሰራዊት ትግራይ።
ቐፃሊ ታሪኽ ዝሰርሕ ጥራሕ እንተይኮነስ ተኣምረኛ ዝኾነ ወዲ ህዝቢ ሰራዊት እዩ ሰራዊት ትግራይ።
ስለዝኾነ ሰራዊትና ብዝሓዝካዮ ፀላእትኻ እናርዐድካ ምድምሳስካ እናተዓፃፀፍካ ቀፅለሉ።
ኩሉ ህዝቢ ትግራይ ምሳኻ ወፍሩ ኣስጢሙ ክሳብ መወዳእታ ክዘልቕ፥ ደሕንነት ህዝቢ ትግራይ ጥራሕ እንተይኮነ መስል ዓርሰ ውሳንኡ እውን ብመስዋእትነቱ ከረጋግፅ ወሲኑ ምሳኻ ወፍሪ ስለዘሎ ዓወትካ ዘተኣማምን እዩ።
ኣብዝኣተኻዮ ዘሎ ካሊእ ህዝቢ ኢትዮጵያ እውን ዝደልየካን ሓጋዚኻን ምኻኑ ባዕልኻ ተረጋግፆ ዘለኻ ጉዳይ ብምዃኑ፥ ሙሉእ ዓወትካ ኣብዝሓፀረ ጊዜ ሓቂ ክኸውን እዩ።
ስለዝኾነ ሕዚ’ውን ዘድሊ ከምታ ዝጀመርናያ ስራሕና ወፍርና ኣዛይድና ምቕፃል እዩ።
እዞም ፀላእቱ እንተይጠፍኡ ፈፂሙ ድቃስ ክህልወና የብሉን።
ጊዜን ዕድልን ብዝረኸቡ እዋን እንታይ ይሓስቡልና ከምዘለዉ ኩላትና እንፈልጦ ጉዳይ እዩ።
ብምዃኑ ዘለና መማረፂ ፀኒዕና ብምቅላስ ዘይተርፍ ዓወትና ምምዝጋብ እዩ።
ንሕና ኣቲናዮ ዘለና ፀገም ንክፍታሕ መማረፂ ኣቐሚጥና ኢና፥ ማለት እንተተኻኢሉ “እቲ ቶኽሲ ጠጠው ኢሉ ጉዳያት ብኣግባቡ ብዘተ ክፍትሑ ደጊምና ደጋጊምና ፅዒርና ሰማዒ እንተዘይሃልዩ ግና ብውግእ ፀላኢ ምድምሳስ እዩ።
ፃውዒት ሰላም ክሳብ ዘይተቐበለ ዘለና መማረፂ ብወታደራዊ ሓይሊ ፀላኢ ክድምሰስ ምግባር እዩ።
ኣብዚ እዋን ገሊኡ ህዝቢ ትግራይ ኣብ ትሕቲ ወረርቲ ኾይኑ፥ ኩሉ ህዝቢ ትግራይ ድማ ተኸቢቡ፥ ኩሉ ዓይነት ኣገልግሎታት ስልኪ፥ ኤሌክትሪክ፥ ባንኪ፥ ትራንስፖርት ዓፅዩ ብጥምየትን ሕማምን ክረግፍ፥ ክውዳእ ህዝቢ ናይ ምፅናት ፕሮጀክቱ ይቕፅል ስለዘሎ ቃልስና ክነሐይል
ይግባእ።
ኣብዚ እዋን ትግራይ መሊኣ ሓራ ሰለዘይወፀት፥ ህዝብና ንዝተፈላለዩ ማሕበረ-ኢኮኖሚያዊ ፀገማት ተቓሊዕኻ ሕሱም ናብራ ክትነብር ተገዲድካ አለካ።
ስግኣት ፀላእቲ ከይኣኽለካ ካልኦት ማሕበረ ኢኮኖሚ ሽግራት እውን ይደራረቡኻ ኣለዉ።
መንግስቲ ትግራይ ኣብ ኤሌክትሪክ፥ ቴሌ፥ መሰረታዊ ሸቐጣትን ካልኦትን ዝራኣዩ ግዝያዊን ቀፀልትን መፍትሕታት ተግባራዊ ብምግባር ፀገማት ህዝቢ ከቃልል ፃዕሪ ገይሩ’ዩ።
ሎሚ’ውን ፀገማት ንምቅላልን ንምፍታሕን ዘለዎን ዘይብሉን ዓቕሙ ተጠቒሙ ክረባረብ እዩ።
ኣብ መወዳእታ ህዝቢ ትግራይ ተሸኪሞዎ ዘሎ ፃውራ ኣዕርዮ ከቢድን ደረጃ ብደረጃ ንምፍታሕ እውን ናይ ባዕሉ ግዜ ዝጠልብ እዩ።
ይኹን’ድኣምበር ህዝቢ ትግራይ ተደራሪቦምዎ ዘሎዎ ፀገማት ተፃዊሩ ፀላእቱ ደራዓዓሙ ኣብ ሓድሽ ዓመት 2014 ዓ/ም ብዝተወሰነ ደረጃ ካብ ፀገሙ ከምዝላቐቕ ኣየጠራጥርን።
ደጊመ ሰናይ ሓድሽ ዓመት 2014 ዓ/ም ክኾነልና ይምነይ።
ሕድሪ ትማሊን ሎሚን ስውኣትና ኣይነዕብርን!!
ሃለዋትናን ድሕንነትናን ብቕልፅምና!!
ትግራይ ስዒራ!
መሊኣ’ውን ክትስዕር እያ!!
ቢሮ ርክብ ህዝብን መንግስትን ትግራይ
05 መስከረም 2014 ዓ/ም
መቐለ

ፕሬዝዳንት ትግራይ ተጋዳይ ዶ/ር ደብረፅዮን ገ/ሚካኤል ኣብ ጉዳይ ምፅራይ ምፅናት ዓሌት ተጋሩ ኣመልኪቶም ንውድብ ሕቡራት መንግስታት ዝፀሓፍዎ ደብዳቤ፥
#UN #UNHumanRights #TigrayGenocide #AllowAccessToTigray
ርክብ ህዝብን መንግስትን ትግራይ
05 መስከረም 2014 ዓ/ም
መቐለ
ፍልፍል:- ድህረ ገፅ TPLf

መልእኽቲ ካብ ሰራዊት ኤርትራ 
ሎሚ ካብ ገለ ኣባላት ሓይልታት ምክልኻል ኤርትራ ኣብ ከባቢ ዓዲ ዘለው ካብ'ዚ ዘሎ ህልው ኩነታት ዘምለጡ ኣዘራሪበ ኔረ!
እህ!
ንኽትሰምዖ ዘደንፁ ህልቂት ኮነ ገበን ኣብ ልዕሊ ኣባላት ሰራዊት ኤርትራ ብዘይ ዝኾነ ዕላማ ይፈፀም ኣሎ::
እቶም ኣብቲ ኵናት ዝወዓሉ ከምዚ ይብሉ ካብ ደርጊ ጀሚርና ኣብ ኵናት ተሳቲፍና እሞ ከምዚ ሕሰም: ረምፅ ሰብ ዝቖሉ ኵናት ኣይረኣናን::
ብሃንደበት እዩ ናብ ከባቢ ዶብ ወሲዶም በብ 6 ሰብ ኣብ ሓንቲ ጋንታ ምክልኻል ኢትዮጵያ ወዚዖምና ይብሉ:: ነቶም መራሕትና ናበይ እና ኢልና ንሓቶም እሞ ናበይ ምኻንኩም ኣይፈልጥናን ዝብል መልሲ ተዋሂብዎም:: እቲ ዝገርም ኩሉ ኤርትራዊ መራሒ ብራጊድ ይኹን መራሕቲ ቦጦሎኒ ከም ተራ ኣባላት ብመራሕቲ ጋንታትት ኢትዮጵያ ተመሪሖም ክእዘዙ ተሓቢሮም::
ድሕሪ ውሱን ጉዕዞ ለይቲ ኵናት ተወሊዑ ወያነ ካብቲ ናይ ሰሜን እዚ ብዝመንዝዕዎ ይኹን ወይ ብዝፀንሖም ዳርጋ ነፍሲ ወከፍ ሰብ ቅጭ-ሕርሙ ዓጢቑ!
ኵናት ኴሕ ክትብል ብየማን ብፀጋም ሰብ ከም ቆፅሊ ክረግፍ ከምዚ ፅንተት ተራይኡ ኣይፈልጥን ይብሉ::
ፍሉይ ተርእዮ እቶም ኢትዮጵያውያን ሳንጥኦም ካብ ጥይት ንላዕሊ መግቢ መሊኡ ብጉብዝንኦም ኮነ ቁመንኦም ኣዝዮም የፍርሑ!
እቲ ኤርትራዊ ግን ብዓፀቦ ተወቕዑ ቅድሚ ጥይት ሞቱ ብጥምየት ውን የንፀላልዎ::
እቲ ዝገርም ግን ኵናት ምስ ጀመረ ወዮም ኢትዮጵያውያን : ኤርትራውያን ጥይት ኣይትንክፎምን ኢሎም እዮም ዝኣምኑ!
ስለዚ ልዕሊ 10 ሰብ ኣብ ሓደ ኤርትራዊ ይዅወሉ ይብል እቲ ዝወዓለ ይንገርካ ከም ዝብሃል ብድሕሪት ጥይት ብቕድሚት ጥይት::
ዝኣተወ ኣይምለስን ረዳት ግን ቀፃሊ ይኣቱ ውን ይብሉ::
እዞም ኣሕዋት ውፀእ መዓት ኮይኖም ኣጋጣሚ ብዝረኸብዋ ሰሊኾም ናብ ውሑስ ዝብልዎ ኣምሊጦም እንተ ኮነ ግን እቲ መዓንጣይ ዝቐርፀኒ ውሕስነቶም ገና ኣይተረጋገፀን ናብ ስርዓት ህግደፍ ክረኸቡ ተዳልዮም ኣለው::
ቢሮ ርክብ ህዝብን መንግስትን ትግራይ
17 ሕዳር 2013 ዓ/ም 
ፍልፍል ፡- TMH

ዕለታዊ ምንቅስቓስ ነበርቲ ከተማ መቐለ
ቢሮ ርክብ ህዝብ መንግስት
16 ጥቅምቲ 2013 ዓ/ም
ፍልፍል:- ቴሌቪዥን ትግራይ

መንግስቲ ኣሜሪካ ኣብ ኣስመራ ንዝርከቡ ዜጋታቱ ፅንዕ ዝበለ መጠንቀቕታ ኣሕሊፉ።
ብመሰረት ኣብ ኣስመራ ዝርከብ መግለፂ ኤምባሲ ኣሜሪካ ኣብ አስመራ ዝርከቡ ዜጋታቱ ካብ ቤቶም ንከይወጹ ምዒዱ ኣሎ።
ኣብ ኣስመራ ዝርከቡ ኩሎም ዜጋታት ኣሜሪካ እውን ልዑል ጥንቃቐ ንኽገብሩ ኣተሓሳሲቡ።
ብምዃኑ ኣብ ገዝኦም ንክኾኑን ክሳብ ተወሳኺ ሓበሬታ ዝዋሃብ ንኣገዳሲ ጉዳይ ጥራሕ እንተዘይኮይኑ ንከይገይሹ ፃዊት ኣቕሪቡ።
ቢሮ ርክብ ህዝብን መንግስትን ትግራይ
15 ሕዳር 2013 ዓ/ም
ፍልፍል፡- ትግራይ ሚዲያ ሃውስ(TMH)

ኣብ ከባቢ ነበለት ተራእዩ ዝነበረ ዕሱብ ሰራዊት ኣብዪን ህግደፍን ብዝዓረፎ ውቅዒት ካብ ነበለት ክሳብ ሓውዜን ይበታተን ስለዘሎ ኣካላት ምልሻን ህዝቢ እቲ ከባብን ተረባሪቡ ከቃብፆም መንግስቲ ትግራይ ፀዊዑ፡፡
ርክብ ህዝብን መንግስትን ትግራይ
15 ሕዳር 2013 ዓ/ም 
ፍልፍል:- ቴሌቪዥን ትግራይ

እዋናዊ መተሓሳሰቢ
 
ብዜካ ኣብ ውሽጢ ትግራይ ኣብ ካልኦት ከባብታት ኢትዮጵያን ሃገራት ወፃእን ተንቀሳቓሲ ስልኪ ስለዝተቋረፀ ካብ ትግራይ ናብ ወፃኢ ወይ ድማ ካብ ወፃኢ ናብ ትግራይ ተንቀሳቃሲ ስልኪ ዝገበር ናይ ስልኪ ልውውጥ ብፍላይ ብሞባይል ቁፅሪ 0911231221ን ካልኦት መስመራት ተንቀሳቓሲ ስልኪን ተጠቒምካ ብዋትስ ኣፕ፣ ቴሌግራምን ካልኦት ሜላታት መራኸቢን ተጠቒምካ ዝግበር ናይ ስልኪን መልእኽትን ልውውጥ ናይ ሓሶት ስለ ዝኾነን ንኻልእ ሓደጋ ስለ ዘቃልዕን እዚ ቅድም ኢሉ ዝተጠቐሰ ቁፅሪ ስልክን ካልኦት ቁፅርታት ስልኪን ካብ ምጥቃም ክትቁጠቡ ብጥብቂ ነተሓሰስብ፡፡
ቢሮ ርክብ ህዝብን መንግስትን ክልል ትግራይ
መቐለ 15 ሕዳር 2013 ዓ.ም

ሰበር ዜና
ሓይሊታት ምክልኻል ትግራይ ኣብ ግንባር ራያ መበል 21 ክፍለ ሰራዊት ፀላኢ ሙሉእ ብሙሉእ ደምሲሶም፡፡ 
ኣብቲ ግንባር ሓንቲ ተዋጋኢት ሄሊኮፕተር ብሓሊታት ሰራዊት ትግራይ ተወቒዓ ተሓምሺሻ፡፡ ክልተ ታንክታት ድማ ተቓፂለን፡፡
ኣብ ግንባር ዕዳጋ ሓሙስ ወየንቲ ምልሻን ስራዊ ምክልኻልን ትግራይ ንዕሱብ ሰራዊት ኣብይ ደምሲሶም፡፡
ብተመሳሳሊ ዜና ጅግና ሰራዊት ምክልኻል ትግራይ ሎሚ ንጎሆ ኣብ መዕርፎ ነፈርቲ ባህር ዳር ዕውት ደብዳብ ሮኬት ኣካይዱ፡፡
ህዝቢ ትግራይ ይስዕር!
ቢሮ ርክብ ህዝብን መንግስትን ትግራይ
14 ሕዳር 2013 ዓ/ም
ፍልፍል:-ቴሌቪዥን ትግራይ

ሰበር ዜና
ጀግናው የትግራይ መከላከያ ኃይል በራያ ግንባር ቅጥረኛው 21ኛው ክፍለጦር ሙሉ በሙሉ በመደምሰስ አንፀባራቂ ድል ተጎናፅፋል፡፡ አንድ የጠላት ተዋጊ ሄሊኮፕተርም ተመቶ ወድቀዋል ሌሎች ሁለት ታንኮችንም ተቃጥለዋል፡፡ 
በግንባር ዕዳጋ ሓሙስ የትግራይ ምሊሻና መከላከያ ሰራዊት በወሰዱት የማያዳግም እርምጃ የአብይ ቅጥረኛ ሰራዊት ድባቅ መትተው ደምስሰውታል፡፡ 
እንዲሁም ዛሬ ጥዋት በባህርዳር አየር ማረፍያ ውጤታማ የሮኬት ድብደባ ማካሄዱንም ተገለፀ፡፡ 
የትግራይ ህዘብ ያሸንፋል!
የትግራይ መንግስት ኮሙዮኒኬሽን ቢሮ
ህዳር 14/2013 ዓ/ም
ምንጭ:-ትግራይ ቴሌቪዥን

ሰበር ዜና
ብሐይልታት ምክልኻል ትግራይ ብኹሎም ግንባራት ሰፍ ዘይብል ስዕረት ዝጉልበብ ዘሎ ፋሽስታዊ ጉጅለ ኣብይ ስዕረቱ ንምሽፋን ካብ ሰራዊት ምክልኻል ኢትዮጵያ ብፉፁም ዘርአወነት ዝነከዮምን ዝኣሰሮምን ተጋሩ እናተአኻኸበ ደምቢ ኽዳን ፍሉይ ሓይሊ ትግራይ እናኸደነ ብወገን ክልል ዓፋር ከም ዝማረኾም ኣምሲሉ ይቐርብ ከም ዘሎ ተነቒሑሉ ኣሎ።
ህዝቢ ትግራይ ንፋሽስት ኣብይ ስዕረቱ ንምሽፋን ዝገብሮ ዘሎ ፃዕሪ ፍፁም ካብ ሓቂ ዝረሓቐ ምዃኑ ተገንዚቡ ሓይልታት ምክልኻል ትግራይ ኣብ ልዕሊ ዕሱብ ሰራዊት ጉጅለ ኣብይ ብዝወሰዶ ናይ ምክልኻል ስጉምቲ ፎቖድኡ ተበታቲኑ ዘሎ ዕሱብ ሰራዊት ዳግም ከይውደብ ሐደ ብሐደ እናአረየ መውፅእን መእተውን ብምስኣን ዝገበሮ ዘኹርዕ ተግባር አጠናኺሩ ክቕፅለሉ መንግስቲ ትግራይ ደጊሙ ፃዊዒቱ ኣቕሪቡ አሎ።
ህዝቢ ትግራይ ይስዕር!
ርክብ ህዝብን መንግስት ትግራይ
14 ሕዳር 2013 ዓ/ም
ፍልፍል:-ቴሌቪዥን ትግራይ

ሰበር ዜና።።።።።።
ብግንባር ኣላማጣ፣ ዓድዋን ዕዳጋ ሓሙስን ዝነበረ ወታደር ዓብይ ኣሕመድን ኢሳያሳስ ኣፈወርቅን ብሓይሊ ምክልኻል ትግራይ ብዝበፅሖ በርቃዊ መጥቃዕቲ ይበታተን ስለዘሎ ኩሉ በቢከባቢኡ ዘሎ ሕብረተሰብ ኣድሂቡ ፀኒሑ ፀላኢ ከጥቅዕን ክኣርን ወሃቢ ቃል ሓይሊ ምክልኻል ትግራይ ተጋዳላይ ገብረ ገብረፃርቃን ኣተሓሳሲቦም።
ቢሮ ርክብ ህዝብን መንግስትን ትግራይ
13 ሕዳር 2013 ዓ/ም

ኣብ ዝተፈላለያ ግዝኣታት ኣሜሪካ ዝካየድ ዘሎ ሰልፊ ተቓውሞ ፋሽስት ኣብይ ኣሕመድን ወልቀመላኺ ኢሳያስ ኣፈወርቂን ተጠናኺሩ ይቕፅል አሎ።
ቢሮ ርክብ ህዝብን መንግስትን ትግራይ
ፍልፍል-ቴሌቪዥን ትግራይ
12 ሕዳር 2013 ዓ/ም

ነበርቲ ክፍለ ከተማ ሰሜን መቐለ ንምክልኻል ሰራዊት ትግራይ ዝውዕል ዕጥቅን ስንቅን ኣብ ምቕራብ ይነጥፉ ከም ዘለው ገሊፆም፡፡
ንምክልኻል ሰራዊት ትግራይ ዝውዕል ናውቲ ምግቢ ኣብ ምቕራብ ልዑል ግደ እናበርከቱ ከም ዝርከቡ እቶም ነበርቲ ኣፍሊጦም፡፡ መተሓባበሪት እቲ ማእኸል ሎጀስቲክ ወይዘሮ ዮርዳኖስ ገ/ሄርን ከምዝበለኦ፣ ነቲ ኣጋጢሙ ዘሎ ወራር ንምምካት ቀትርን ለይትን ኣብ ዕጥቃዊ ቃልሲ ንዝርከቡ ፍሉይ ሓይሊን ምልሻን ትግራይ ዝውዕል ኣልባሳትን ስንቅን ብምብርካት ግደኦም ይፃወቱ ከም ዘለው ገሊፀን፡፡ እቲ ደገፍ ተጠናኺሩ ክቕፅል እዩ ኢለን፡፡
ነበርቲ እቲ ክፍለ ከተማ መምህር ሰላም ክፍለ፣ መብርሂት ገብረፃድቅን ኣይተ ገብረ ኢንታውን ብግደኦም፣ እቲ ኣጋጢሙ ዘሎ ሓደጋ ዘርኢ ምፅናት ስለዝኾነ ኩሉ ትግራዋይ ግድኡ ክዋፃእ ይግባእ ኢሎም፡፡
ቢሮ ርክብ ህዝብን መንግስትን ትግራይ
መቐለ፣ 09 ሕዳር 2013 ዓ/ም

ውድብ ሕቡራት መንግስታት ተኹሲ ደው ክብል ፀዊዑ 
-------------------------
ውድብ ሕቡራት መንግስታት ኣብ ኢትዮጵያ ብቕልጡፍ ተኹሲ ደው ክብል ፀዊዑ ኣሎ።
እቲ ትካል ነዚ ፃውዒት ዘቕረበ፡ እቲ ኣብ መንጎ ሓይልታት ኢትዮጵያን ትግራይን ይካየድ ዘሎ ውግእ ንልዕሊ ክልተ ሰሙናት ቀጺሉ ኣብ ዘለሉ እዋን እዩ።
ናብ'ቲ ጎንፂ ዝካየደሉ ዘሎ ከባብታት ሰብኣዊ ረድኤት ንምብጻሕ ከምዘይተኽኣለ ዝገለፀ ውድብ ሕቡራት መንግስታት ብግዝያዊነት ተኹሲ ደው ክብል እዩ ፀዊዑ ዘሎ።
ብሰንኪ'ዚ ውግእ ብኣማኢት ወይ ድማ ኣሽሓት ዝቑፀሩ ሲቪላት ተቐቲሎም ክኾኑ ከምዝኽእሉ ድማ ሓቢሩ።
በዚ ኵናት ክሳብ ሕዚ ልዕሊ 30 ሽሕ ሰባት ካብ መረበቶም ናብ ሱዳን ተመዛቢሎም እዮም ኢሉ ኣሎ።
ካብዚኦም እቶም ልዕሊ ፍርቂ ህፃናት ምኳኖም ውድብ ሕቡራት መንግስታት ኣፍሊጡ።
ብዝሒ ናብ ሱዳን ዝኣትዉ ስደተኛታት እናዛየደ ምምፅኡ ድማ፡ ነታ ሃገር ልዕሊ ዓቕሚ ከይኮና ስግኣታት ኣሎ።
ቢሮ ርክብ ህዝብን መንግስትን ክልል ትግራይ
12 ሕዳር 2013 ዓ/ም
ፍልፍል:- ትግራይ ሚዲያ ሃውስ(TMH)

ውድብ ሕቡራት መንግስታት ተኹሲ ደው ክብል ፀዊዑ 
-------------------------
ውድብ ሕቡራት መንግስታት ኣብ ኢትዮጵያ ብቕልጡፍ ተኹሲ ደው ክብል ፀዊዑ ኣሎ።
እቲ ትካል ነዚ ፃውዒት ዘቕረበ፡ እቲ ኣብ መንጎ ሓይልታት ኢትዮጵያን ትግራይን ይካየድ ዘሎ ውግእ ንልዕሊ ክልተ ሰሙናት ቀጺሉ ኣብ ዘለሉ እዋን እዩ።
ናብ'ቲ ጎንፂ ዝካየደሉ ዘሎ ከባብታት ሰብኣዊ ረድኤት ንምብጻሕ ከምዘይተኽኣለ ዝገለፀ ውድብ ሕቡራት መንግስታት ብግዝያዊነት ተኹሲ ደው ክብል እዩ ፀዊዑ ዘሎ።
ብሰንኪ'ዚ ውግእ ብኣማኢት ወይ ድማ ኣሽሓት ዝቑፀሩ ሲቪላት ተቐቲሎም ክኾኑ ከምዝኽእሉ ድማ ሓቢሩ።
በዚ ኵናት ክሳብ ሕዚ ልዕሊ 30 ሽሕ ሰባት ካብ መረበቶም ናብ ሱዳን ተመዛቢሎም እዮም ኢሉ ኣሎ።
ካብዚኦም እቶም ልዕሊ ፍርቂ ህፃናት ምኳኖም ውድብ ሕቡራት መንግስታት ኣፍሊጡ።
ብዝሒ ናብ ሱዳን ዝኣትዉ ስደተኛታት እናዛየደ ምምፅኡ ድማ፡ ነታ ሃገር ልዕሊ ዓቕሚ ከይኮና ስግኣታት ኣሎ።
ምላሽ ዶ/ር ቴድሮስ ኣድሓኖም
--------------------------
ዋና ዳይሬክተር ውድብ ጥዕና ዓለም ዶ/ር ቴድሮስ ኣድሓኖም ብመንግስቲ ኢትዮጵያ ንዝቐረበሎም ክሲ ነጺጎምዎ።
ንዶ/ር ቴድሮስ ኣድሓኖም ካብ መላኺ መንግስቲ ኣብይ ዝቐረበሎም ኽሲ ኣብቲ ተወሊዑ ዘሎ ጎንፂ ንትግራይ ወጊኑ ዝብል 'ዩ።
ኢታማዦር ሹም ብርሃኑ ጁላ ንህውሓት ንምድጋፍ "ዘይፈንቀሎ እምኒ የለን" ድሕሪ ምባል "ኣጽዋር ንክረኽቡ ሰሪሑ'ዩ" ክብሉ ኸሲሶም።
ኮይኑ እቶም ኢታማዦር ግና ነቲ ኣብ ልዕሊ ዶ/ር ቴድሮስ ዘቕረብዎ ኽሲ ዝድግፍ ዝኾነ መረዳእታን ጭብጢን ኣየቕረቡን።
ዶ/ር ቴድሮስ ኣብ መግለፂኦም ብዛዕባ ኣብ ኢትዮጵያ ዝካየድ ዘሎ ኩነታት ልበይ ተሰይሩ'ዮም።
ኩሎም ወገናት ንሰላም ክሰርሑን፡ ውሕስነት ሰላማውያን ከረጋግጹ፡ ከምኡ'ውን ናይ ጥዕናን ሰብኣውን ሓገዛት ክኣቱ ከፍቅዱን እጽውዕ" ኢሎም።
ዶ/ር ቴድሮስ ኣቐዲሞም ሚኒስተር ጥዕና ኢትዮጵያ ብምዃን ንነዊሕ ዓመታት ዘገልገለ ኮይኖም ድሕሪ'ውን ሚኒስተር ጉዳያት ወጻኢ ኮይኖም ውፅኢታዊ ስራሕ ዓሚሞም።
ቢሮ ርክብ ህዝብን መንግስትን ክልል ትግራይ
12 ሕዳር 2013 ዓ/ም
ፍልፍል:- ትግራይ ሚዲያ ሃውስ(TMH)

ልዕሊ 3 ነጥቢ 4 ሚልዮን ህዝቢ ትግራይ ኣብ ሓደጋ ከምዘሎ ተሓቢሩ
=
ኣብ ትግራይ ብምኽንያት እቲ ኣጋጢሙ ዘሎ ኲናት ልዕሊ 3 ነጥቢ 4 ሚልዮን ህዝቢ ኣብ ሓደጋ ተቓሊዑ ከም ዘሎ ቢሮ ሕርሻን ልምዓት ገጠርን ክልል ትግራይ ኣፍሊጡ፡፡
ሓላፊ ቢሮ ሕርሻን ልምዓት ገጠር ክልል ትግራይ ዶክተር ኣትንኩት መዝገቦ ከም ዝሓበርዎ፣ኣብ ትግራይ ብምኽንያት ወራር ኣብይ ኣሕመድን ሓሻኽሩን ኣብ ልዕሊ ህዝቢ ትግራይ ብዘውረዶ ኲናት ካብ ምዕራብ፣ ካብ ክልል ኣምሓራን ብሓፈሻ ኣብ ማእኸል መዕቆብታት ትግራይ ዝርከቡ ኤርትራውያን ሓዊሱ ልዕሊ 3 ነጥቢ 4 ሚልዮን ህዝቢ ኣብ ሓደጋ ኣለዉ፡፡
ኣብ ትግራይ ብምኽንያት እቲ ኣጋጢሙ ዘሎ ኲናት ካብ ዝተፈላለዩ ኣንፈታት ትግራይን ኢሉ እውን ካብ ክልል ኣምሓራ ብርክት ዝበሉ ህዝብታት ምስ ጥሪቶም ከም ዝተፈናቐሉ ኣብሪሆም፡፡ ብፍላይ ካብ ዞባ ምዕራብ ምስ ከፍቶም ዝተፈናቀሉ ተጋሩ ዜጋታተ ምስ ኣሕዋት ህዝብታት ሰሜን ምዕራብ ተፀጊዖም ከም ዘለው ዝሓበሩ ዶክተር ኣትንኩት፣ እቲ ኣብ ስልጣን ዘሎ ሓይሊ ሕሉፍ ሓሊፉ ድምፂ ውፅዑ ህዝቢ ትግራይ ከይስማዕን ገበርቲ ሰናይ ትካላት ደገፍን ከይህባን ዝኸልኸለ እንትኾን፣ ብምኽንያት እዚ ድማ ኣብ ትግራይ 11 ሚልዮን ህዝቢ ተሓጋዚ ሰፍትኔት እንትህልው፣ ካብዚኦም ውሽጢ ኣብ ከተማታት ጥራሕ ልዕሊ 250 ሽሕ ተጠቀምቲ ሰፍትኔት ዝኾኑ ህዝብታት ኣብ ሓደጋ ወዲቖም ከም ዘለው ገሊፆም፡፡
ብተወሳኺ ካብ ክልል ኣምሓራ ተጋሩ ብምዃኖም ጥዜጋታት ተፈናቒሎም እዮም፡፡ ብጠቅላላ ኣብዚ ሐዚ እዋን ድማ ልዕሊ 3 ነጥቢ 4 ህዝብታት ከም ዝተፈናቐሉን እዚ ድማ ቐፃሊ ከም ዝኾነን ብምሕባር፣ ኣብ ዞባታትን ወረዳታት ንዘለው ወገናት ደገፍ ዝገብሩ ኣካላት ድማ መምርሒ ብዘይምፅባይ ንፅባሕ ይፅናሕ ዘብል ጉዳይ ብዘይምኳኑ ቐልጢፎም ክበፅሑሎም ይግባእ ኢሎም፡፡እቲ ኣጋጢሙ ዘሎ ጉዳይ ቑልጡፍ ፍታሕ ንምምፃእ ድማ ምስ ዘይሻራዊ ዝኾኑ ገበርቲ ሰናይ ትካላት ብሓባር ብዶክመንተሪ ዝትሓገዘ መፅናዕትታት ይግበር ከም ዘሎ ኣብሪሆም፡፡ ህዝቢ ትግራይ ድማ መኽበሪ ሓውን ተቐባሊ ጋሻን ስለ ዝኸነ ካብ ዝተፈላለዩ ኣንፈታት ተፈናቒሉ ንዝመፅእ ትግራዋይ ሓዉ ደጀን ክኾኖን ከፀግዖን ከም ዝግባእ ዶክተር ኣትንኩት ኣተሓሳሲቦም፡፡
ቢሮ ርክብ ህዝብን መንግስትን ክልል ትግራይ
መቐለ፡ 11 ሕዳር 2013 ዓ/ም

ሰበር ዜና 
፡፡፡፡፡፡፡፡፡፡፡
ሓይሊ ምክልኻል ትግራይ ኣብ ልዕሊ መዕረፊ ነፈርቲ ባህርዳር ብሚሳኤል ዕውት መጥቃዕቲ ከም ዘካየደ ወሃቢ ቃል ሓይልታት ምክልኻል ትግራይ ተጋዳላይ ገብረ ገብረፃድቃን ኣፍሊጦም።
እቲ ዝተኻየደ መጥቃዕቲ ኣብ ልዕሊ ሰላማዊ ሰባት ጥቕዓት ከይበፅሕ ብልዑል ጥንቃቐ ዝተፈፀመ ኮይኑ ኣብ ልዕሊ መዕረፎ ነፈርቲ ባህርዳር ዝነበረ መኻዚኖ ከቢድ ክሳራ ከምዝበፅሐ እቶም ወሃቢ ቃል ኣፍሊጦም።
ቢሮ ርክብ ህዝብን መንግስትን ክልል ትግራይ
መቐለ፣11 ሕዳር 2013 ዓ.ም

«ንሕና ህፃናት ሰላም ኢና ንደሊ …» ህፃናት ከተማ መቐለ
ህፃናት ከተማ መቐለ ነቲ ብውልቀ መለኽትን ፋሽሽታውያንን ኣብይ ኣሕመድን ኢሳያስ ኣፈወርቅን ነቲ ኣብ ልዕሊ ሰለማውያን ሰባት ዝበፅሕ ዘሎ ግፍዕን ደብዳብ ነፍርትን ኮኒኖም።
እቶም ህፃናት ኣብ ጎደናታት መቐለ እናተዘዋወሩ ዝተፈላለዩ ጭርሖታት ብምሓዝ መረረቶም ኣስሚዖም።
በቶም ህፃናት ካብ ዝተሰምዑ ጭርሖታት ንሕና ህፃናት ሰላም ኢና ንደሊ፣ ንሕና ህፃናት ትምህርቲ ኢና ንደሊ፡ ጥይት ኣይንደልን፣ ተኹሲ ኣይንደልን፣ ሰላም ንህፃናት፣ ደብዳብ ነፈርቲ ጠጠው ይበል፣ ኣብይን ኢሳያስን ብድሕንነትና ተሓተቲ እዮም፣ ድምፅና ይሰማዕ ዝብሉ እዮም።
ቢሮ ርክብ ህዝብን መንግስትን 
11 ሕዳር 2013 ዓ.ም

ፋሽስታዊ ጉጅለ ኣብይ ኣሕመድ 10 ሕዳር 2013 ዓ/ም ኣብ ከባቢ ከተማ መቐለ ብዘካየዶ ደብዳብ ነፋሪት ኣብ ልዕሊ ንፁሃን ዜጋታት ተመረቕቲ ተመሃሮ ዩኒቨርስቲ መቐለን ነበርትን ጉድኣት ኣብፂሑ፡፡
እዚ መቐፀልታ ንፁሃን ዜጋታት ዕላማ ዝገበረ መጥቃዕቲ እዩ ፡፡ዝርዝሩ ኣብ እወጃ ዜና ከምዝቐርብ እውን ትግራይ ቴሌቪዥን ገሊፁ፡፡
ቢሮ ርክብ ህዝብን መንግስትን ክልል ትግራይ
መቐለ፡ 11 ሕዳር 2013 ዓ/ም
11 ሕዳር 2013 ዓ/ም
መቐለ

ብውልቀ መላኺ ኣብይ ኣሕመድን መሻርኽቱን ኣብ ልዕሊ ኣብያተ ክርስትያን ዝግበር ዘሎ ደብዳብ ነፈርቲ መንፈሳዊ ትምህርቲ ዝትክእ ትውልዲ ንምብራስ ዝዓለመ ከምዝኾነ ኣማሓደርቲ ገዳማትን ኣድባራት ከተማ መቐለ ኣረዲኦም፡፡
እቶም ኣመሓደርቲ 7 ሕዳር 2013 ዓ/ም ኣብ እንዳ ጀወርጊስ መቐለ ዝተገበረ ደብዳብ ነፈርቲ ኣመልኪቶም ምስ ዓበይቲ ዓዲ፣ ተወከልቲ ቅዱስ ፍሬሚናጦስ፣ ኣገልገልቲ ቤትክርስትያንን ሰራሕተኛታት ቤት ክህነት ኣብ ዝገበርዎ መድረኽ ዘተ እዩ፡፡
ኣብቲ ዘተ መኽፈቲ ዘስምዑ፣ ኣብ መቐለ ሃገረ-ስብከት ዋና ኣካያዲ ስራሕ መላእከ¬-ብርሃናት ገ/ስላሴ ሕሸ እንትኾኑ፣ ኣብ እንዳ ጀወርጊስ ቤት ክርስትያን መቐለ ብልቀ መላኺ ኣብይ ኣሕመድ ዝተሓገዘ ደብዳብ ነፈርቲ ኣብ ነፃ ቤት ክርስትያንን ኣብ ልዕሊ ንፁሃን መንፈሳዊ ተምሃሮ ዝተገበረ ደብዳብ፣ መንፈሳዊ ትምህርቲ ዝትክእ ትውልዲ ንምብራስ ዝዓለመ ከምዝኾነ ኣብሪሆም፡፡ 
እቲ ኣብ ስልጣን ዘሎ ሓይሊ ብጦርነት ዝመፅእ ለውጢ ከምዘይለ ብምርዳእ፣ እቲ ኣብ ልዕሊ ተጋሩ ተኣውጁ ዘሎ ኹናት ብሰለማዊ መንገዲ ክፍታሕ ከም ዝግበኦ ኣረዲኦም፡፡
ኣብ መቐለ ሃገረ-ስብከተ ወንጀል ሓላፊ ዝኾኑ መጋቤ ምስጢር ቀሲስ ወለያሬደ መብራህቱ ብወገኖም፣ ኣብ ኢ/ያ ኣብ ልዕሊ ኣብያተ ክርስትያን ዝገበር ዘሎ ደብዳብን ቃፀሎን ሰለስተ ዓመታት ከምዘቑፀረ ድሕሪ ምግላፅ፣ ኣብ ኢ/ያ ዘለው መራሕቲ ሃይማኖት ኮኑ ማሕበረሰብ ዓለም ክኩንኖ ይግባእ ኢሎም፡፡ ኣብ መወዳእታ ኣብዚ ሐዚ ኣብ ትግራይ ኣብ ልዕሊ ቤት ክርስትያንን ንፁሃን ዜጋታት ዝግበር ዘሎ ደብዳብ ነፈርቲ ኾነ ንተጋሩ ዘነፃፀረ ኹናት ድማ ብቑልጡፍ ጠጠው ክብል ከም ዝግበኦ ኣተሓሳሲቦም፡፡ መራሕቲ ሃይማኖት ድማ እዚ እኩይ ተግባር ኣብ ምኩናን ተግባሮም ክዋፅኡ ፀዊዖም፡፡
እቲ ዝተገበረ ደብዳብ ነፈርቲ ኣብ መንበሪ መንፈሳዊ ተምሃሮ ኾይኑ ህይወት ኽልተ ንፅሃን ዜጋታትን ኣብ ልዕሊ እቲ መንበርን መንደቅ እቲ ቤት ክርስትያን ጉድኣት ኣብፂሑ እዩ፡፡
ቢሮ ርክብ ህዝብን መንግስትን ክልል ትግራይ
መቐለ፡ 11 ሕዳር 2013 ዓ/ም

“ታሪኽ ይድገም እዩ ዘሎ!
”
“ከም ህዝቢ ብመስዋእቲ መላምል ሰማእታት ትግራይ ዝተጎናፀፍናዮ መሰል ርእሰ ውሳነና ንምዕቃብ፣ ብሄራዊ ክብርናን መንነትናን ብዘተኣማምን ደረጃ ንምውሓስ ኣንፃር ወረርቲ ሓይልታት ኣብ ሓያል ናይ ዓርሰ ምክልኻል ተፀሚድና ንርከብ።
ኣብዚ ግጥም ዚ ኣብነታዊውን መስተንክራውን ቅያን ጅግንነትን ይፍፀም ኣሎ።
ዛጊድ ኣብ ዝተኻየዱ ውግኣት ኣብ ልዕሊ ወረርቲ ሰፍ ዘይብል ንዋታውን ስነ ኣእምራዊን ኪሳራ በፂሑ ኣሎ፤ ክቕፅል እዩ ፤መወዳእትኡ እውን ወረርቲ ክቕበሩ እዮም።
ኣብ ኩሎም ግንባራት ምክልኻል ሓይልታት ትግራይ ዝፍፅምዎ ዘለዉ መዘና ዘይርከቦ ተጋድሎ ብቃላት ንምግላፅ ዝኸብድ’ዩ።
ኣንቱም መናእሰይ!
ኣብዞም ዝሓለፉ ናይ መኸተ ዓመታት ናይ እማን እሙናት ፈፀምቲ ሕድሪ ምዃንኩም ብጭቡጥ ኣረጋጊፅኩም ኢኹም፤ሕዚ’ውን ትግራይ መቕበሪት ወረርቲ ምዃና ዳግም ንምርግጋፅ ኣብ ዝካየድ ዘሎ ግጥም ከም ወትሩ ታሪኻዊ ግቡእኹም ብምፍፃም ኣቢልኩም ናይ ባዕልኹም ድሙቕ ታሪኽ ክትሰርሑ ይፅውዕ።
”
ትግራይ መቕበሪት ወረርቲ’ያ!!
ዓወት ናትና!
ክብርን መጎስን ንጀጋኑ ስውኣትና!
ቢሮ ርክብ ህዝብን መንግስትን ትግራይ
10 ሕዳር 2013 ዓ/ም
ፍልፍል፡- ድረገፅ ፌስቡክ ዶክተር ደብረፂዮን ገ/ሚካኤል

ሰበር ዜና

ሓይልታት ምክልኻል ትግራይ፣ ኣብ ኩሎም ግንባራት ዓወት እናተደረረ እንትኾን፣ ከም ኣብነት ኣብ ግንባር ዛላምበሳ ብዝተገበረ ስጉምቲ ምክልኻል፣ ብሓይልታት ምክልኻል ትግራይ ሰለስተ ታንክታትን ፒክ ኣፕ መኪናን ኣቃፂሎም ኣለዉ፡፡ ፀላኢ መሊእኻ ንምድምሳስ ክኣቱ ዝግበረሉ ኩነታት ስልቲ እምበር ደፊኡ ዝኣተወ ሰራዊት ከምዘየለ ወሃቢ ቃል ሓይልታት ምክልኻል ትግራይ ተጋዳላይ ገብሩ ገ/ፃዲቕ ገሊፁ፡፡
ቢሮ ርክብ ህዝብን መንግስትን ክልል ትግራይ
10 ሕዳር 2013 ዓ/ም

ሰበር ዜና
=
ሓይልታት ምክልኻል ትግራይ ብግንባር ኣላማጣ ዝመፀ መበል 25ን 32ን ክፍለ ሰራዊት ማለት ክልተ ብርጌድ ኮማንዶ መሉእ ብመሉእ ደምሲሱ ካብ ጥቕሚ ወፃኢ ከምዝገበሮ ወሃቢ ቃል ሓይሊ ምክልኻል ትግራይ ተጋዳላይ ገብረ ገብረፃድቃን ገሊፁ፡፡ 
ቢሮ ርክብ ህዝብን መንግስትን ትግራይ
መቐለ፣ 10 ሕዳር 2013 ዓ/ም

ማሕበረሰብ ነጋዶ ከተማ ዓዲግራት ንምጥንኻር ሓይልታት ምክልኻል ትግራይ ዝውዕል ልዕሊ ብር 1.3 ሚልዮን ሓገዝ ኣበርኪቶም፡፡ 
ቤት ፅሕፈትርክብ ህዝብን መንግስትን ዞባ ምብራቕ ትግራይ፣ ነጋዶ ኣብ ዘሳለጥዎ መድረኽ ምትእኽኻብ እቶት ተረኺቡ ዘዘራረቦም ነጋዶ ከም ዝሓበርዎ፣ ኣብዚ ሕዚ እዋን ኣብ ልዕሊ ህዝቢ ትግራይ ኣጋጢሙ ዘሎ ናይ ዘርኢ ምጥፋእ ኣዋጅ፣ ተጋሩ ከየሰኮኖም ማሕበረሰብ ንግዲ ኣብ ኣድለይቲ ዝበሃሉ ናይ ዕጥቅን ስንቅን ሓገዛት ብምስታፍ ግደኦም ከም ዘበርክቱ ብምሕባር ብገንዘብን ብዓይነትን ዛጊድ ብር ልዕሊ 1.3 ሚልዮን ንሓይልታት ምክልኻል ትግራይ ከም ዘወፈዩ ኣቦ ወንበር ቤት ምኽሪ ዘፈር ማሕበራት እታ ከተማ ዲቆን ኣለም ብርሃን ሓቢሮም ፡፡
ቢሮ ርክብ ህዝብን መንግስትን ክልል ትግራይ
መቐለ፣10 ሕዳር 2013 ዓ.ም

ኣብ ህልዊ ኩነታት ኣመልኪቶም ፕረዚደንት ክልል ትግራይ ዶ/ር ደብረፅን ገ/ሚካኤል 09 ሕዳር 2013 ዓ.ም ዝሃብዎ መግለፂ
ቢሮ ርክብህ ዝብን ምግስትን ክልል ትግራይ
መቐለ፣10 ሕዳር 2013 ዓ.ም 

“ኤርትራውያንን ተጋሩን ደም ይለጋገሱ እምበር ደም ኣይፋሰሱን” ብዝብል ቴማ ሰልፊ ተሳሊጡ።
ፋሽሽታውያንን ውልቀ መለኽትን፣ጉጅለ ኣብይን ኢሳያስ ኣብ ልዕሊ ህዝቢ ትግራይ ዝኣወጅዎ ኲናት ብምቅዋምን ንህልዊ ተፃብኦታት ድማ ኣብ ጎኒ ህዝቢ ትግራይ ረቢቦም ከም ዝምክትዎ ኤርትራውያን ነበርቲ ዓዲ ግራትን ከባቢኣን ገሊፆም፡፡ 
እቶም ኤርትራውያን ነዚ ኣጋጢሙ ዘሎ ምፅናት ዘርኢ ተዛረብቲ ትግርኛ ብምቅዋም ሰለማዊ ሰልፊ ኣብ ዘሳለጥሉ እዋን፣ “ኤርትራውያንን ተጋሩን ደም ይለጋገሱ እምበር ደም ኣይፋሰሱን” ዝብል ቴማ ኣቃሊሖም።
ኣብቲ ሰልፊ ረኺብና ዘዘራረብናዮም ኤርትራውያን ከም ዝገለፅዎ፣ ኣሃዳውያን ሓይልታት፣ ትግርኛ ተዛረብቲ ብምፅናት ባህጊ ወደብ ቀይሕ ባሕርን ሃፍትታት ተጋሩን ኤርትራውያንን ንምጉሕጓሕን ያታን ትውፊትን እዞም ክልተ ግና ሓደ ዝኾኑ ህዝቢ፣ ንምህሳስን ዓሊሞም እናሰርሑ ከም ዝርከቡ ብምሕባር መንእሰይ ኤርትራን ሓይልታት ምክልኻል ኤርትራን ዋርድያ ሰላም ኮይኖም ጠጠው ክብሉ ፀዊዖም፣ ኢሉ ቤት ፅሕፈት ርክብ ህዝብን መንግስትን ዞባ ምብራቕ ትግራይ ዝለኣኾ ዜና።
ቢሮ ርክብ ህዝብን መንግስትን ክልል ትግራይ
መቐለ፣09 ህዳር 2013 ዓ.ም

ነበርቲ ክፍለ ከተማ ሰሜን መቐለ ንምክልኻል ሰራዊት ትግራይ ዝውዕል ዕጥቅን ስንቅን ኣብ ምቕራብ ይነጥፉ ከም ዘለው ገሊፆም።
መተሓባበሪት እቲ ማእኸል ሎጀስቲክ ወይዘሮ ዮርዳነስ ገ/ሄርን ከምዝበለኦ፣ እቶም ነበርቲ ከም ተጋሩ ነቲ ኣጋጢሙ ዘሎ ወራር ንምምካት ቀትርን ለይትን ኣብ ዕጥቃዊ ቃልሲ ንዝርከቡ ፍሉይ ሓይሊን ምልሻን ትግራይ ዝውዕል ዝውዕል ዕጥቅን ስንቅን ከም ኣልባስ ኮረንሾ፣ ሽሮ፡ በርበረን ቆሎን ብምብርካት ግደኦም ይፃወቱ ከም ዘለው ገሊፀን፡፡ እቲ ቃልሲ እስካብ ዘይቋረፀ ዝግበር ዘሎ ደገፍ ተጠናኺሩ ከምዝቕፅልከም ዝቕፅላሉን ወሲኸን ኣብሪሀን፡፡
ነበርቲ እቲ ክፍለ ከተማ መምህር ሰላም ክፍለ፣ መብርሂት ገብረፃድቅን ኣይተ ገብረ ኢንታውን ብግደኦም፣ እቲ ኣጋጢሙ ዘሎ ሓደጋ ተጋሩ ከም ተጋሩ ሓደጋ ዘርኢ ምፅናት ስለዝኾነ ኩሉ ትግራዋይ ግድኡ ክዋፃእ ይግባእ ኢሎም፡፡
ቢሮ ርክብ ህዝብን መንግስትን ትግራይ
9 ሕዳር 2013 ዓ/ም

ህዝቢ ትግራይ ፈተናታት እንትብርትዑ ዝያደ ጭዋድኡ ዝዕንትር፣ ከበባታት እንትበዝሑ ኮክሒ ጨዲዱ ዝወፅእ ህዝቢ እዩ።
ህዝቢ ትግራይ ፈተናታት እንትብርትዑ ዝያደ ጭዋድኡ ዝዕንትር፣ ከበባታት እንትበዝሑ ኮክሒ ጨዲዱ ዝወፅእ ህዝቢ እዩ።
እዚ ንምግባር ዘኽእል ፅኑዕ መትከል ኣለና።
ብግምትን ዓይኒ ዕሙተይ መድሓርሓራይነት እንቃለስ ዘለና ህዝቢ ኣይኮናን።
ካብ ዝተተንተነ ጭቡጥ ዕላማ እንብገስ ህዝቢ ኢና።
ካበይ ተበጊስና ኣበይ ከምእንበፅሕ እንፈልጥ፣ ሓሳባት ናብ ነገራዊ ሓይሊ ምቕያር እንኽእል፣ ንዕላማን ህዝባውነትናን እንነብር፣ እንስዋእ ህዝቢ ኢና።
በዚኣ ንምራሕ ኣለና።
በዚኣ እናተመራሕና መስተንክራዊ ዓወታት ነመዝግብ ኣለና።
ናብዚ ፈተኒ መድረኽ እንትንኣቱ ዝገጥሙና ፈተናታትን ዕድላትን አፀፂና ንርዳእ።
ከመይ ከምእንጥቀመሎም እውን ከምኡ፣ ኣፀፂና ንፈልጥ።
ከምኡ እናገበርና እውን ንኸይድ ኣለና።
ኣብ መወዳእታ፣ ኣብቲ ተፈጢሩ ዘሎ ኩነታት፣ ትግራይ ካብ ኩሉ ኣንፈት ንዝመፅዋ ክባታት ፈንፂሓ፣ ንሓንሳብን ንሓዋሩን ንታሪኻውያን ፀላእታ እትቐብረሉ፣ ከምኡ ገይራ ድማ ዘላቒ ሓርነታን ባህግታትን እተስምረሉ ዕድል ተፈጢሩ ከምዘሎ ንረዳእ!!
በዚ እውን ርግፀኛታት ንኹን!!
ኣብ መላእ ዓለም ዘላኻ ትግራዋይ ኣብዚ ከምዚ ዝበለ ታሪኻዊ ተጋድሎ፣ ከምቲ ኣመልካ ተወፈ!!
ነቲ እትገብሮ ዘለኻ ቅያ ተጋድሎ ኣበርቲዕኻ ቀፅለሉ!!
መፃኢና ብቕልፅምና!!
ንሕና ንስዕር!!
ቢሮ ርክብ ህዝብን መንግስትን ክልል ትግራይ
8 ሕዳር 2013 ዓ/ም
ፍልፍል፡ TPLF Offical

ፋሽስት ኣብይ ኣሕመድን ውልቀ መላኺ ኢሳያስ ኣፈወርቂን ምልካዊ ድሌቶም ንምምላእ ኣብ ልዕሊ ህዝቢ ትግራይ ዝፍፅምዎ ዘለዉ ወራር ከም ዝኹንንዎን ብቕልጡፍ ደዉ ክብል ከምዝግባእን ኣብ ከተማ መቐለ ዝነብሩ ኤርትራዉያን ገሊፆም፡፡
ፋሽስት ኣብይ ኣሕመድን ውልቀ መላኺ ኢሳያስ ኣፈወርቂን ምልካዊ ድሌቶም ንምምላእ ኣብ ልዕሊ ህዝቢ ትግራይ ዘካይድዎ ዘለዉ ቅሉዕ ወራር ከምዝኹንንዎን ብቅልጡፍ ደዉ ክብል ከምዝግባእ ኣብ ከተማ መቐለ ዝነብሩ ኤርትራዉያን ገሊፆም፡፡
እቶም ኤርትራዉያን ክልቲኦም ዉልቀ መለኽቲ ህዝቢ ኤርትራ ምስ ሓዉ ህዝቢ ትግራይ ንምድማይ ጀሚሮምዎ ዘለዉ ኲናት ኤርትራዉያን ኢዶም ክስሕቡን ኣንፃር እዞም ኣሃዳዉያን ክቃለስን ይግባእ ኢሎም፡፡
ፋሽስት ኣብይ ኣህመድ ምስ መሻርኽቱ ኢሳያስ ኣፈወርቂ ኣብ ልዕሊ ህዝቢ ትግራይ ወራር የጋካይድ አሎ ፡፡
ኣብ ከተማ መቐለ ዝነብሩ ኤርትራዉያን ሰነጥበባዉያን ይርገኣለም ጌታቸዉን ተወልደ ተኽለን ህዝቢ ትግራይን ኤርትራን ካብ ዘራኽቦም ክልቲኣዊ ረብሓ ብተወሳኺ ስርዓት ደርጊ ኣፍሪሶም ናፅነት ንምምፃእ ብሓባር ተቓሊሶም ንዓወት ዝበቕዑ ከምዝኾኑ ዝገለፁ እዞም ወገናት ሐዚ ድማ ድልየት ዉልቀ መለኽቲ ንምምላእ ክልቲኡ ህዝቢ ዳግም ናብ ደማዊ ኲናት ክኣቲ የብሉን ኢሎም ፡፡
ህዝቢ ትግራይን ኤርትራን ዝጀመርዎ ሰላማዊ ርክብ ንምዝራግ ፋሽስታዊ ጉጅለ ኣብይ ኣህመድ ምስ መሻርኽቱ ኢሳያስ ኣፈወርቂ ጀሚሮምዎ ዘለዉ ቅሉዕ ወራር ኣጥቢቖም ከምዝኹንንዎን ኣብ ዝሓለፈ ኲናት ዝበፀሐ ጉድኣት ብምርዳእ ሐዚ ዝግበር ኲናት ህዝቢ ኤርትራ ይኣክል ክብል ኣለዎ ኢሎም፡፡
ኣብ ትግራይ ዝርከቡ ኤርትራዉያን ኣብ ሰላማዊ ኩነታት ኣለና ዝበሉ እዞም ወገናት ኣብ ኣዲስ ኣበባ ዝነብሩ ኤርትራዉያን ግና ብሽም ትግርኛ ተዛረብቲ ብስርዓት ኣብይ ኣህመድ ማእሰርትን ምንግልታዕን ይበፅሖም ከምዘሎን እዚ ገበን ምጥፋ ዘርኢ ሰብ ጠጠዉ ክብል ኩሉ ኤርትራዊ ክኹንኖ ይግባእ ፡፡
ኣብ መላእ ዓለም ዝነብሩ ኤርትራዉያን ህዝቢታት ትግራይን ኤርትራን ንምድማይ ዝካየድ ዘሎ ኲናት ደዉ ይበል ብምባል ድምፆም እናስምዑ ይርከቡ ፡፡
ቢሮ ርክብ ህዝብን መንግስትን ትግራይ
07 ሕዳር 2013 ዓ/ም 
ፍልፍል፡-ቴሌቪዥን ትግራይ

ኣብ ልዕሊ ህዝቢ ትግራይ ተኣዊጁ ዘሎ ወራር ንምምካት ዘኽእል ሓገዝ ስንቅን ዕጥቅን ተጠናኪሩ ይቕፅል ከምዘሎ ፎሮም ነጋዶን ኢንቨስትመንትን መኸተ ከተማ መቐለ ኣፍሊጡ ክብል ርክብ ህዝብን መንግስትብ ከተማ መቐለ ፀብፂቡ።
ምክትል ኣማሓዳርን ሓላፊ ዘርፊ ፀጥታን ዞባ ደቡብ ምብራቕ ትግራይ ኣይተ ገ/ክርስቶስ ገብሩ ከምዝበልዎ፣ ነጋዶ ብሓፈሻ መላእ ህዝቢ ትግራይ ኣንፃር ፋሽሽታዊ ወራር ኣብዪ ኣሕመድን ኢሳያስ ኣፈወርቅን ዝገበሮ ዘሎ ዝተጠናከረ መኸተ ዝነኣድ እዩ፡፡ ህዝቢ ትግራይ እዞም ፋሽሽታውያን ወረርቲ ንሓንሳእን ንሓዋሩን ሓመድ ድበ ክሳብ ዝኣቱ ኣብ ጎኒ መንግስትን ውድብን ትግራይ ተሰሊፉ ንዘይተርፍ ዓወት ብፅንዓት ክቃለስ ፀዊዖም።
መተሓባበሪ ፎሮም ነጋዶን ኢንቨስትመንትን መኸተ ከተማ መቐለ ኣይተ ኣክሊሉ ሃይሉ ብወገኖም፣ ህዝቢ ትግራይ ነቲ ሐዚ ብፋሽሽታዊ ጉጅለ ኣብይ ኣሕመድን መሻርክቱ ኢሳያሰ ኣፈወርቅን ተጀሚሩ ዘሎ ወራርን ዘርኢ ምፅናትን ንምክልካል ኣብ ጎኒ ምክልካል ሓይሊ ትግራይ ተሰሊፉ ብጉልበቱ፣ ብገንዘብን ንብረቱ ዘይሃስስ ቅያ እናፈፀመ ይርከብ።
ዛጊድ ካብ ዝተፈላለዩ ክፋላት ሕብረተሰብ ብርክት ዝበለ ሓገዝ ዕጥቅን ስንቅን ሰራዊት ዝተበርከተ ኮይኑ ሎሚ 07 ሕዳር 2013 ዓ/ም ድማ ፎሮም ነጋዶን ኢንቨስትመንትን መኸተ ከተማ መቐለ ሰለስተ ሽሕ ኮበርታ፤ ክልተ ኩንታል መዓር፤ ሰለስተ ኩንታል ሽኮር፤ ዓሰርተ ከሻ ቆሎን ዓሰርተ ከሻ ኮረንሾን ንምምሕዳር ዞባ ደቡብ ምብራቕ ኣበርኪቱ፡፡ ብተወሳኺ በዓል ሃፍቲ ኣይተ ኣሸናፈ ግተት 24 ኣጣል ብሓገዝ ዘበርከቱ ኮይኖም፣ ብቐፃሊ እቲ ሓገዝ ተጠናኪሩ ከምዝቕፅል ኣይተ ኣክሊሉ ገሊፆም።
ቢሮ ርክብ ህዝብን መንግስትን ትግራይ
07 ሕዳር 2013 ዓ/ም

ዕለታዊ መልእኽቲ
"ደም ንቀባበል እምበር ደም ኣይንቀባባእን" ኤርትራውያን ዲያስፖራ
=
ቅድሚ ኩሉን ልዕሊ ኹሉን፣ ንትግራይ ሓዊስካ ኣብ ዝተፈላለዩ ሃገራት ዓለም ዘለኹም ኤርትራውያን፣ ዲያስፖራ፣ፋሽሽቲ ግብረ-ራዕዲ፣ጉጅለ ኣብይ ኣሕመድ ፣ውልቀ መላኺ ኢሳያስ ኣፈወርቅን ዕጡቓት መሬት ኣስመላሽን ኣብ ልዕሊ ህዝቢ ትግራይ ዘካይድዎ ወራር ብዕሊ ብምቅዋም ኣብ ጎኒ ህዝቢ ትግራይ ተሰሊፍኩም እትገብርዎ ዘለኹም ተጋድሎ፣ ብሄራዊ ክልላዊ መንግስቲ ትግራይ ብሸም ህዝቢ ምስጋንኡ እንትገልፅ ዝስመዖ ፍናን ክብርን ዝለዓለ እዩ፡፡ 
ትማሊ 6 ጥቅምቲ 2013 ዓ/ም ፣ኣብ መቐለ እትነብሩ ብኣሻሓት ዝቑፀሩ ኤርትራውያን ኣብ ትግራይን ኤርትራን "ዝንፀፍ ዕምበባ እምበር ዝፈስስ ደም ኣይህልን" ብምባል ኣረሜኔታት ውልቀ መለኽቲ፣ ኢሳያስ ኣፈወርቅን ኣብይ ኣሕመድን ካብ ዘሳወርዎን፣ ክልቲኡ ህዝብታት ካብ ገፅ ምድሪ ዘጥፍእ ኲናት፣ ብሓፈሻ ሻዕቢያ ኣብ ልዕሊ ህዝቢ ትግራይ ኲናት ኣዉጁ ደም ንፁሃት የፍስስ ከምዘሎ ብዕሊ ዘይተነገሮ ህዝቢ ኤርትራ፣ ብፍላይ ተገዲዱ ኣብ ሓዊ ተጠጢቑ ዘሎ ሰራዊት ኤርትራ ካብቲ ኲናት ኢዱ ክስሕብ ፣ብሰላም ኢዱ ንምክልኻል ሓይልታት ትግራይ ሂቡ ድማ ሂወቱ ካብ ሞትን መጉዳእትን ክተርፍ ዝገበርክምዎ ፃውዒት ብኹሉ መዐቀንታት ተቐባልነት ዘለዎ እዩ፡፡ ስለዝኾነ ሰራዊት ኤርትራ ብረት ኣፈሙዝኻ ኣስታት ልዕሊ 100 ሽሕ ኤርትራውያን ዘዕቖብሉ ህዝቢ ትግራይ ፈፂሙ ከቕንዕ የብሉን፡፡ የግዳስ ንኤርትራ ናብ ድከት ዘእትው ማለት እውን ን30 ዓመታት ብኣሻሓት ዝቑፀሩ ኤርትራውያን ዝኣበስዎ ዘይብሎም ኣይማዮም ኣይሰማዮም ዝወሓጠ፣ ልዕሊ 1.5 ሚልዮን ኤርትራውያን ግዳይ ስደት ፣እንስሳ ባሕርን ግበረ-ራዕዳውያን ዝገበረ ገበል ጉጅለ ኢሳያስ ኣፈወርቂ እዩ ሰራዊት ኤርትራ ኣፈሙዙ ከቅንዕ ዝግበኦ፡፡
ትማሊ ኣብ መቐለ ሰልፊ ዝገበሩ ኤርትራውያን፣ ኣብ መወዳእታ ተቓውሞ ሰልፎም ፣ደም ለጊሶም እዮም፡፡ ኣድላይ እንተኾይኑ ብሄራዊ ክልላዊ መንግስቲ ትግራይ ፃውዒት እንተገይርሎምን ድማ ብረት ዓጢቖም ክኳሽሑ ምዃኖም ብዕሊ ኣፍሊጦም ኣለው፡፡ ስለዘኾነ ሓይልታት ምክልኻል ኤርትራ፣ ምስ ኣሓትኩም ኤርትራውያን ደቂ ትግራይን ክትዳመዩ ፈፂሙ ኣይግባእን፡፡ምኽንያቱ ህዝቢ ኤርትራን ትግራይን ኣብ ክልተ ዓዲ ዝነብር ሓደ ህዝቢ እዩ፡፡ብምዃኑ ብዕላማን ደምን ዝተኣሳሰረ ሕውነትን ምሕዝነትን ህዝብታት ኤርትራን ትግራይን ድማ ብሓይሊ ብረት ምምብርካኽ ፈፂሙ ኣይሕሰብን ጥራሕ ከይኮነስ ናይ ትማሊ ይኣክል ካብ ብሕዚ ክልቲኡ ህዝብታት ህይወት ንምድሓን ደም ዝቀባበልሉ እምበር ደም ዝቀባብኡሉ ከምዘይኮነ ክስመረሉ ይግባእ፡፡ 
ትግራይ መቓብር መድሐርሐርቲ እምበር ፈፂማ መዐንደሪቶም ኣይትኸውንን!!
ቢሮ ርክብ ህዝብን መንግስትን ክልል ትግራይ
መቐለ
7 ሕዳር 2013 ዓ/ም

እዋናዊ መግለፂ ብሄራዊ ክልላዊ መንግስቲ ትግራይ
መከላኸሊ ሰራዊት ትግራይ ዓወት ድራሩ!
ብክላሽን ኮብ፣ ታንክታት፣ መዳፍዓት፣ ቢኤማት ወዘተ ማሪኹ፣ ፀላእትና ስዒሩ መንነትና ዳግም ኣመስኪሩ!!
=
ፋሽሽታዊ ግብረ¬-ራዕዲ ጉጅለ አብይ ኣሕመድ፣ ውልቀ መላኺ፣ መራሒ ኣረመነ ጉጅለ ሻዕቢያ ኢሳያስ ኣፈወርቂን፣ ዕጡቓት መሬትን ኣስመላሽን ዘለዎም ዕሱብ ዑጡቕ ሰራዊትን ኹሉ ዓይነት ጋዕ ገልጠም መሳርሒ ኲናትን ኣዋዲዶም፣ ንትግራይ ብቕሉዕ ካብ ዝወሩ ክልተ ሰሙን ኣቑፂሮም ኣለዉ፡፡ ናብ ሙሉእ መጥቃዕቲ ዘይተሰጋገረ ሰራዊት ትግራይ፣ ኣብ ኩሎም ግንባራት ዝገበሮም ናይ ምክልኻል ውግኣት፣ ወረርቲ ኣብ ዘብፅሕዎ ውግእ ክሳራ ኣብ ልዕሊ ክሳራ እናተሸከሙ ስዕረት ይጉምጎሙ ኣለዉ፡፡ እዚ ሓቂ ኣብ ግንባር ባድመን ዛላንበሳን ዝተማረኹ፣ ኣባላት ሰራዊት ሻዕቢያን ዕሱባት ዕጡቓት ኣረመኔያዊ ፋሽሽታዊ ጉጅለ ኣብይ ኣሕመድን ኣረጋጊፆም እዮም፡፡
ህዝቢ ትግራይ ብሓይሊ ብረት ንምምብርካኽ ሰለስቲኦም ወረርቲ ግንባር ፈጢሮም ዋላ፣ ብኣርባዕተ ኣንፈታት ትግራይ ተኸታታሊ ውግኣት እንተካየዱ፣ ከምቲ ዝሓሰብዎ ንቕድሚት ክስጉሙ ኣይከኣሉን ጥራሕ እንተይኮነስ ገሊኦም ኣሃዱታት ወራሪ ሓይልታት፣ ኣይንኽእል እንተበሉ እውን ብምፍሳስ ደም ንፁሃት ዝረወዩ ኣረመኔታት መራሕቶም እንቢ እንተኢልዎም ብድሕሪትን ብቕድሚትን ኮይኖም ብጥይት ስለዝጭፍጭፍዎምን ዝርሽንዎን፣ተገዲዶም ኣብ ዝኣተውዎ ሓዊ፣ ከም ቆፅሊ ዝረግፉሎም ውግኣት ኣለው፡፡ ዕሱባት ወታደራት ፋሽሽት ኣብይ ኣሕመድን ኢሳያስ ኣፈወርቅን ድማ ዓንፆዓንፆ ንፁሃት ዜጋታት ቐቲሎም፣ ኣቑሲሎም ጥራሕ ከይኮነስ ንብረት ህዝቢ ትግራይ ዝኾነ ማዕፆን እኽልን ከይተረፈ ገቢቶም እዮም፡፡ እዙይ እከይ ተግባር ክትፍፅሞስ ይትረፍ ክትሰምዖ እውን ዘሕፍር ፍፃመ እቲ ትኽክለኛ ወራራይ ባህሪኦም ዘግሀደ ጉዳይ እዩ፡፡ ከም መቐፀልታ እዚ ኣረሜናዊ ባህሪኦም ድማ ሎሚ 7 ሕዳር 2013 ዓ.ም ኣብ መቐለ ዝተኻደ ደብዳብ ነፈርቲ ሓዊስካ ኣብ ዝሓለፉ ክልተ ሰሙናት ግፍዓዊ ጨፍጫፍ ንህዝቢ ትግራይ ብዝበለፀ የሐርኖ እምበር ኣየንበርክኾን፡፡
እንተኾነ ኣብዞም ዝተኻየዱ ውግኣት፣ ብሄራዊ ክልላዊ መንግስቲ ትግራይን ህዝቢ ትግራይን ማይን ፀባን ኮይኖም፣ ኣብ ኩሉ ግንባራት ነቲ ወራር ብምምካት ፀላኢን ፈታዊን ዘስደመመ ሓዱሽ ታሪኽ ኣመዝጊቦም እዮም፡፡ ብፍላይ ኣብ ኩሎም ግንባራት ፀላእትና ዝሕምሽሽ ዘሎ መከላኸሊ ሓይሊ ትግራይ መስተንክር ሰሪሑ እዩ፡፡ ብምዃኑ ሓደ ቦጦሎኒ ኣስታት ካብ 500 ሚኢቲ ዘይበዝሕ ፍሉይ ሓይሊን ምልሻን ንሓደ ክፍለ-ሰራዊት ማለት ብ10 ታት ኣሽሓት ዝቑፀር ዕሱብ ሰራዊት ምስ ጋዕ ገልጠሞም ቀሊልን ከቢድ ብረቱን የሻል ዘብለሉ ውግኣት ኣሎ እዩ፡፡ኣብ ገሊኡ እውን ርዕኡ ደርቢዩ ዝሃደመሉ ቦታታት ነይሩ እዩ፡፡እቲ ብጣዕሚ ዘሕብን ጅግንነት ምልሻ ትግራይ ክንደየናይ ዘኹርዕ ምዃኑ እዩ፡፡ ኣብ ሓደ ሓደ ውግኣት ምልሻ ትግራይ ብክላሽን ኮብ ጥራሕ፣ ታንክታትን ቢኤማትን ፀላኢ ማሪኹ እዩ፡፡ እዚ ኣንፀባራቒ ዓወት ፈታዊ ጥራሕ ከይኮነስ ፀላኢ እውን “ቆሎ ስገም በሊዕኻዮ ቀሓርየ!
ሓሶት እምበር ወያነ ዶ ይሰዓር እየ” ዝብል ህያው ደርፊ ዳግማይ ወያነ ክዝክሩ ዝገበረ ተኣምራዊ ስርሒት ሕድሪ ኣቦታቱ፣ ኣሓቱን አሕዋቱን ዘየዕብር ሓዱሽ ወለዶ ትግራይና፣ ናይ ጊዜ ጉዳይ እምበር ዓለም ብዓላማ ህዝቢ ትግራይ መን እዩ?
ዘብል ካሊእ መስተንክር ከምዝሰርሕ ብሄራዊ ክልላዊ መንግስቲ ትግራይ ንፃት እውን ኣይጠራጠርን፡፡
ይኹን ድኣ እምበር፣ ዕሱብ ወራሪ ሰራዊት ፀላኢ፣ ኣብ ህዝቢ ዘብፀሖ ኣረሜናዊ ጨፍጫፍ ከም ዓብዪ ዓወት ዝቖፀረ ብፋሽሽቲ ኣብይ አሕመድ ሳምባ ዝትንፍሳ ሚድያታት፣ኣብ ህዝቢ ትግራይ ተወሳኺ ደም ንፁሃት ንክፈስስ ናይ ፅልኢ ፕሮፓጋንዳ ወግሐ ፀብሐ ዘጋውሓ ኣለዋ፡፡ እንተኾነ ብሄራዊ ክልላዊ መንግስቲ ትግራይ፣ ወታደራዊ ኮማንድ ፖስት ትግራይን ሓይልታት ምክልኻል ትግራይን ኣብ ዝመረፅዎ ቦታን ሰዓትን ወራሪ ፣ብሚሳይልን ብኣጋር ሰራዊትን ሕቕኡ ሰይሮም ኣብ ዝሓፀረ ጊዜ፣ ንሓንሳብን ንሓዋሩን ሓመድ ድበ ከምዝኸድንዎ ህዝቢ ትግራይ ይተኣማመን እዩ፡፡ ምኽንያቱ እቲ ዝካየድ ዘሎ ውግእ፣ ናይ ክልተ ሰራዊት ግጥም ኣይኮነን፡፡ ኣብ መንጎ ወረርቲ ጎብጥቲ ሓይልታትን ብሓፈሻ፣ ንብሄራዊ መንነቱን ክብሩን ዳግም ኣብ መቓብር ፀላእትና ንምርግጋፅ ዝዋደቕ ዘሎ ህዝቢ ትግራይን እዩ፡፡ ስለዝኾነ ኣዴታት ትግራይ እናዓለላ ብሓፈሻ ህዝብና መላምል ደቁ መሪቑ ንግምባር ዝልእኽ፣ ፀገማት ተፃዊሩ ባዕሉ፣ እኽለማይ ዘቕርብ፣ ንዉግኣትና ደም ዝልግስን ዝሕብሕብን፣ ፀጥታ ከተማታትናን ገጠራታትናን ብምሕላው ትግራይና ዓዲ እምቢታ ገይሩ ንፀላእቱ ረመፅ ገይሩዋ ኣሎ፡፡ ካብዚ ሓሊፉ ግና ኣብ ብረታዊ ተጋድሎ ህዝቢ ትግራይ ሰለስተ ኣሕዋታ ዝተሰዉእዋ ነባርነታ ከተማ ዓዲ ጉደም ዝኾነትን ኣዶ ኣርብዓተ ቖልዑ ዘነቡ ሃፍታይ ዝተብሃለት ዋዕሮ "ትግራይ ሽልማተይ ብምባል" ብናይ ዓመታት ፃዕሪ ዘጥረየቶ ሙሉእ ሽልማት ወርቂ ንምጥንኻር ንምክልኻል ሓይልታት ትግራይ ኣወፍያ እያ፡፡እዙይ ህያብ መግለፂ ኩለን ደቂ ኣነስትዮ ትግራይ ጥራሕ ከይኮነስ፣ ብድማር ቀንዲ ተዋሳኣይ እዚ ህዝባዊ ኲናት ንዝኾነ ህዝቢ ትግራይ ንምንብርካኽ ምሕሳብ ምስ ከውሒ ተላቲምካ ሑፃ ምዃን ከምዝኾን ብጭቡጥ ዘርኢ እዩ፡፡
ብሓፈሻ ኣብ ዝሓለፈ ክልተ ሰሙን ብዝነበሩ ውግኣት ብፍላይ ካብ ምዕራብ ትግራይ፣ ብ100ታት ኣሽሓት ዝቑፀሩ ደቂ ትግራይ ተፈናቒሎም ኣብ ሰሜን ምዕራብ ትግራይ ተዓቒቦም ኣለዉ፡፡ ኣብዚ ህዝቢ እቲ ከባቢ ንኣሓቱን ኣሕዋቱን ዝገብሮ ዘሎ ሓገዝ ብሄራዊ ክልላዊ መንግስቲ ትግራይ ብሽም ህዝቢ ትግራይ ምስጋንኡ እንተቕርብ፣ ኣጋጢሙና ዘሎ ጊዚያዊ ፀገም ሰጊርና ኣብ ልዕሊ መቓብር ፀላእትና ዘይሃስስ ሓዱሽ ታሪኽ ከምእንፅሕፍ ጋህዲ ዝገበረ፣ኣብ ህዝቢ ትግራይ ዘሎ ከም ዓረ ዝሰጠመ ሓድነት እውን ጭቡጥ መርኣያ እዩ፡፡በዚ ኣጋጣሚ ማሕበረሰብ ዓለም ኣብ ህዝቢ ትግራይ ከም ህዝቢ ንምጥፋእ ብምድርን ኣየርን ኣብ ንፁሃት ዜጋታት ዝበፅሕ ዘሎ ጨፍጫፍን ግፍዕን፣ ክኹነን ብቐንዱ ግና ንዝተፈናቐሉ ደቂ ትግራይ ኣድላይ ሓገዝ ብምሃብ እጃሙ ከወፊይ ብሄራዊ ክልላዊ መንግስቲ ትግራይ ፃውዒቱ የቅርብ፡፡
ኣብ መወዳእታ ኣብ ዝሓለፉ ክልተ ሰሙናት ኣብ ዝተገበሩ ውግኣት መከላኸሊ ሰራዊት ትግራይ ዓወት ድራሩ!
ብክላሽን ኮብ፣ ታንክታት፣ መዳፍዓት፣ ቢኤማት ወዘተ ማሪኹ ፀላእትና ስዒሩ፣ መንነትና ዳግም ኣመስኪሩ እዩ፡፡እቲ ወራር ድማ ኣብ ዝሓፀረ ግዜ ማለት እውን ቃልስና መሪር፣ ጉዕዞና ሓፂር ገይሩ፣ ኩለመዳያዊ ዓወት ከምዘበስረና ህዝብን ብሄራዊ ክልላዊ መንግስቲ ትግራይን ንፃት እውን ኣይጠራጠሩን፡፡
ትግራይና መቓብር ፀላእትና እምበር ፈፂማ መዕንደሪቶም ኣይትኸውንን!!
ቢሮ ርክብ ህዝብን መንግስትን ክልል ትግራይ
መቐለ
7 ሕዳር 2013 ዓ/ም

ፋሽስት ኣብይ ኣሕመድን መሻርኽቱ ውልቀ መላኺ ኢሳያስ ኣፈወርቂን ኣብ ልዕሊ ህዝቢ ትግራይ ዝኣወጅዎ ኵናት ኣጠናኺሮም ብምቕፃል ሎሚ 07 ሕዳር 2013 ዓ/ም ረፋድ ሰዓት 04፡45 ኣብ ከተማ መቐለ ክፍለ ከተማ ቀዳማይ ወያነ እንዳጀወርግስ ኣብ ዝበሃል ከባቢ ኣብ ልዕሊ ኑፃሃት ዜጋታት ደብዳብ ነፋሪት ኣካይዱ፡፡ ተወሳኺ ሓበሬታ ኣብ ቀፃሊ ክቐርብ እዩ፡፡
ቢሮ ርክብ ህዝብን መንግስትን ትግራይ
07 ሕዳር 2013 ዓ/ም 
ፍልፍል፡-ቴሌቪዥን ትግራይ

ኤትራውያን ኣብ መላእ ዓለም፣ ኣብ ዝሃለዉ ይሃልዉ ነቲ ወረርቲ ኣብ ልዕሊ ህዝቢ ትግራይ የካይድዎ ዘለዉ ኲናት እናኮነንዎ እዮም።
ብፍላይ ሰልፊ ተቃውሞ ኣንፃር ወራር ልፍንቲ ኣብይን ኢሰያስን ኣበርቲዖም እናተኻየዱ እዮም።
ቢሮ ርክብ ህዝብን መንግስትን ክልል ትግራይ
መቐለ፣06 ሕዳር 2013 ዓ.ም

ኤርትራዊያን ነበርቲ ከተማ መቐለ ንመላእ ማሕበረሰብ ዓለም ዝፅውዕ መግለፂ ቅዋም ኣውፂኦም።
ኤርትራዊያን ነበርቲ ከተማ መቐለ ሎሚ 06 ሕዳር 2013 ዓ/ም ኣምባገንን ወራርን ኢሳያስ ኣፈወርቂ ኣብ ልዕሊ ህዝቢ ትግራይ ዝጀመሮ ወራር ጠጠው ከብል ዝፅውዕ ሰለማዊ ሰልፊ ኣብ ሰለጥሉ እዋን ንመላእ ማሕበረሰብ ዓለምን በዓል ሸዱሽተ ነጥቢ መፀዋዕታ ኣቕሪቦም፡፡
እቶም ሰልፈኛታት፣ መላእ ማሕበረሰብ ዓለም #እዚ ኣብ ልዕሊ ህዝቢ ትግራይ ተወሊዑ ዘሎ ኲናት ኣብ ልዕሊ ተዛረብቲ ትግርኛ ተጋሩን ኤርትራዊያንን ዝተኣወጀ ዘርኢ ናይ ምፅናት ገበን ምዃኑ ተረዲኡ ብህፁፅ ጠጠው ክብል
#ኣብ መላእ ዓለም ዝርከቡ ኤርትራዊያን እዚ ብኣብይን ኢሳያስን ዝፍፀም ዘሎ ገበን ኩናት መርተዖታት ብምቕራብን ብሰላማዊ ሰልፊ ተቓውመኦም ብምግላፅ ማሕበረሰብ ዓለም ግብኡ ንክዋፃእ ድፍኢት ክገብሩ
#ኣብዚ ተኣዊጁ ዘሎ ኲናት ዘርኢ ገበን ምፅናት ስለዝኾነ ገበነኛታት ኣብ ዓለም ለኸ መጋባእያ ቀሪቦም ብይን ንክወሃቦም ማሕበረሰብ ዓለም ሓላፍነቱ ክዋፃእ
#ዓለም ለኸ ተጣበቕቲ ሰብኣዊ መሰላት እዚ ኣብ ልዕሊ ህዝቢ ትግራይ ዝፍፀም ዘሎ ገበን ዘርኢ ምፅናት ነቲ ሓቂ ዓለም ክትፈልጦ ክገብሩ
#ሓይልታት ምክልኻል ኤርትራን ላዕለዎት ኣዘዝቲ ሰራዊት ኤርትራን ምእንተ ዕምሪ ስልጣን ኣብይን ኢሳያስን ተባሂሉ ምስ ሓው ህዝቢ ትግራይ ደም ኣብ ዘጣምዕ ርኹስ ኲናት ኢዶም ከይሓውሱ ኣንፃር ኣብይን ኢሳያስን ክምክቱ
#መንእሰያት ኤርትራ እዚ ተኣውጁ ዘሎ ኲናት ንጥፍኣቱ ምዃኑ ተረዲኡ ኣንፃር ወረርቲ ሓይልታት ክምክት ብፍላይ ኣብ ትግራይ ተዓቍቡ ዝርከብ ኤርትራዊ መንእሰይ እቲ ዝተኣወጀ ኲናት ኣብ ልዕሊኡ ዝተኣወጀ ኲናት ምዃኑ ተረዲኡ ኣብ ጎኒ ህዝቢ ትግራይ ተሰሊፉ ካብኡ ዘድሊ ዘበለ ከበርክት እዚ ግዜ ይጠልቦ ስለዘሎ ንህላወኡን ውሕስነቱን ክብል ኣንፃር እዞም ውልቀ መለኽቲ ክኸትትን ፀዊዖም፡፡
ኣብ መወዳእታ ኣብ ዓለም ንህዝቢ ዝሰዓረ ሓይሊ ስለዘየለ ወረርቲ ኣብ ልዕሊ ህዝቢ ትግራይ ዘውረድዎ ኲናት ህዝቢ ትግራይ ንህላውኡ ክብል ዘካይዶ ዘሎ ኲናት ስለዝኾነ ህዝባዊ ኲናት እዩ ዘካይድ ዘሎ፣ ህዝቢ ትግራይ ከምዝስዕር ድማ ንፃት እውን ዘጠራጥር ኣይኮነን፡፡ ኤርትራውያን እውን እቲ ዝተኣጎደ ሓዊ ከም ዝልብልበና ብምርዳእ ዕጥቅና ኣስጢምና ንህላወና ክንምክት ይግባእ ክብሉ ኣብቲ እዋን ገሊፆም፡፡ እቶም ሰልፈኛታት ድሕሪ ምዝዛም እቲ ሰልፊ ንጅግና ምክልኻል ሓይሊ ሰራዊት ትግራይ ዝውዕል ደም ብዓርሰ ፍቓዶም ለጊሶም፡፡ 
ቢሮ ርክብ ህዝብን መንግስትን ትግራይ
06 ሕዳር 2013 ዓ/ም

ኤርትራዊያን ነበርቲ ከተማ መቐለ ኢሳያስ ኣፈወርቂ ኣብ ልዕሊ ህዝቢ ትግራይ ዝጀመሮ ወራር ጠጠው ከብል ዝፅውዕ ሰለማዊ ሰልፊ አሳሊጦም፡፡ 
እቶም ሰልፈኛታት ንወራሪ ጉጅለ ኢሳያስ ኣፍወርቅን፣ ንወራርን ፋሽሽታውን ጉጀለ ኣብይ ኣሕመድን ንትምክተኛ ሓይሊ ኣምሓራን ብምኹናን ኣብ መንጎ ህዝቢ ትግራይን ህዝቢ ኤርትራን ሰላም ንክወርድ ዝተፈላለዩ ጭርሖታት ኣጋውሖም፡፡ 
በቶም ሰልፈኛታት ካብ ዝተሰምዑ ጭርሖታት
#እዚ ኲናት እዙይ ንህዝቢ ኤርትራ ኣይውክሎን፣ 
#ኢሳያስ ውረድ፣ ይኣኽለና ጭቆና፣ ይኣኽለና ስደት፣ 
#ዓድና ክነብር ንደሊ ኢና፣ 
#ኤርትራዊያን ነዚ ኲናት ንኹንን፣
“#ዳውን ዳውን ኢሳያስ”
“#ዳውን ዳውን ኣብይ”፣ 
#ወራር ኣብይ ቀይሕ ባሕርና ንምውሳድ እዩ፤
#ወራር ኣብይ ድሌት ትምክሕተኛታት ንምምላእ እዩ፤ 
#ንሕልሚ ደርጋዊያን ክንስዕሮ ኢና፣ 
#ዝመፀ ይምፃእ ወራሪ፣ ኣብ ቕልፅም ሓፋሽ ተስዓሪ እዩ፤ ኣብ ቕልፅም ህዝቢ ኤርትራ ተስዓሪ እዩ፤ ኣብ ቕልፅም ህዝቢ ትግራይ ተስዓሪ እዩ፤ 
#ንሕና ኩሉ ግዜ ንስዕር፣
“#ጌም ኦቨር” ኢሳያስ፣ 
#ብወራሪ ኣይንሰዓርን፣ 
#ብደርጋዊያን ኣይንሰዓርን፣
#ህዝቢ ኤርትራ ፍቕሪ እምበር ኲናት ኣይደልን እዩ፤
#ሰራዊትና እዚ ኲናት እዙይ ኣይናትካን እዩ፤
#ንሕና ኣብ ዘይነኣምነሉ ኲናት ደምና ኣይፈስስን እዩ፤ 
#ንሕና ደም ክንለጋገስ ደኣምበር ደም ኣይንቀባባእን፣ ደም ኣይንፋሰስን፤ 
#ንሕና ደለይቲ ሰላም ኢና፣ 
#ኲናት ንኹንን፤ 
#ዘለኣለማዊ ዝኽርን ክብርን ንስውኣትን ካልኦትን ዝብሉ ነይሮም፡፡
ቢሮ ርክብ ህዝብን መንግስትን ትግራይ
06 ሕዳር 2013 ዓ/ም

ደሃይ መኸተ ዝተፈላለዩ ከባብታት ብኣንደበት ጋዜጠኛታት ትግራይ ቴሌቪዥን 
ቢሮ ርክብ ህዝብን መንግስትን ትግራይ
06 ሕዳር 2013 ዓ.ም
ቢሮ ርክብ ህዝብን መንግስትን
06 ሕዳር 2013 ዓ.ም

ኣብ መዕርፎ ነፈርቲ ባፅዕን ኣስመራን ምግብን መሻርፍን ዝፀዓና ወተሃደራዊ ነፈርቲ ኢትዮጵያ ብለይቲ ከራግፋ ይሓድራ ምህላወን ንቴሌቪዥን ኣሰና ፀሪሑ ቴሌቪዥን ትግራይ ሓቢሩ፡፡
ቢሮ ርክብ ህዝብን መንግስትን ክልል ትግራይ
መቐለ߹ 05 ሕዳር 2013 ዓ.ም

ውልቀ መላኺ ኢሳያስ ኣፈወርቂ ምስ ፋሽሽታውን ወራርን ጉጅለ ኣብይ ኣሕመድ ወጊኑ ኣብ ልዕሊ ሓው ህዝቢ ትግራይ ዝኣወጆ ውግእ ጠጠው ክብል ኣለዎ ክብሉ ኤርትራውያን ነበርቲ ከተማ መቐለ ገሊፆም።
ነጣፊ ማሕበራዊ ሚድያን መተሓባበሪ ምንቅስቓስ ኤርትራዊያን ነበርቲ ከተማ መቐለን ኣይተ ኢሳያስ መብራህቱ ከምዝበሎ፣ ጉጅለ ኢሳያስ ኤርትራ ዘለውዋ ወደባት ምስ ጎረባብቲ ሃገራት ዝሓሸ ሰነያ ፈጢሩ ኣብ ጥቕሚ ክውዕል ክንዲ ምግባር ነታ ሃገር ኣብ ዘይረብሕ ህውከትን ዕግርግርን ክትኣቱ እናገበረ ፀኒሑን ኣሎን።
ሐዚ ምስ ኣብይ ብምሽራኽ ኣብ ልዕሊ ህዝቢ ትግራይ ኣውጅዎ ዘሎ ውግእ እውን ናይዚ መርኣያ እዩ።
ስለዚ ጉጅለ ኢሳያስ ነቲ ኣብ ልዕሊ ተጋሩ ጀሚሩዎ ዘሎ ውግእ ብምኹናን ኤርትራዊያን ነበርቲ ከተማ መቐለ ፅባሕ 06 ሕዳር 2013 ዓ/ም ኣብ ከተማ መቐለ ሰላማዊ ሰልፊ ክሳለጥ እዩ ኢሉ።
“እቲ ሰላማዊ ሰልፊ ቅዱስ ሰላማዊ ሰልፊ እዩ” ዝበለ እቲ ነጣፊ ማሕበራዊ ሚድያን መተሓባበሪ ምንቅስቓስ ኤርትራዊያን ነበርቲ ከተማ መቐለ፣እቲ ዝግበር ሰልፊ ንሰላምን ንፍቕርን ኣሰር ንምቕማጥ እዩ።
ኤርትራውያን ምስ ህዝቢ ትግራይ ባእሲ የብልናን፤ ሃሊዩና እውን ኣይፈልጥን።
መንነትና ሓደ እዩ፤ ዜግነትና ግና ሕርያ ደቂ ሰባት ስለዝኾነ ከም ኤርትራውያን ኤርትራውያን እዮም፤ ኣብ ኢትዮጵያ ዝነብሩ ተጋሩ ድማ ተጋሩ እዮም፡፡ ዜግነት ፀገም የብሉን።
ትግራዋይ ማለት ብቛንቛ ግሪክ “ትግሪስ” ማለት እዩ፤ “ትግሪስ” ማለት ከዓ ነብሪ ማለት እዩ።
ስለዚ ናትና መንነት ነብሪ እዩ።
ምኽንያቱ ቋንቋ፣ ባህልና፣መንነትና ኩለንተናና ሓደ እዩ፡፡
እዞም ክልተ ኣሕዋት ንምንቛት ዝግበር ዘሎ ውዲት ተዛራቢ ትግርኛ ካብ ገፀ ምድሪ ንምጥፋእ ስለዝኾነ ኩላትና ነቂሕና ክንቓለሶን ይኣክል ክንብሎን ይግባእ።
ቦምባ መፂኣ ንተጋሩ ጥራሕ ፈልያ ኣይትወቅዕን።
ኣብዛ ሰላም ኣሰርና ክነንብር ኣለና።
ፅባሕ ንጎሆ ብፍቕርን ስኒትን ብሓባር ክነብር ኢና ኢሉ ኣይተ ኢሳያስ።
ተሳታፊ እቲ ዋዕላ መንእሰይ ይስሃቕ ዘርኦም ብወገኑ፣ ኤርትራውያን ኣሕዋትና ኣብ ሊብያ ኣብ ባሕሪ እንትጥሕሉ ንሕና ከም ሰብ ዘይዘከርናዮም ሽምዓ ዝወለዓሎም ግና ትግራዋይ እዩ።
ኣፍንጫ ኤርትራውያን ክትንከፍ እንተላ ዓይኒ ትግራዋይ እያ ትነብዕ ዘላ።
ንኤርትራውያን እዮም ዝቃለሱ ዘለው።
ንትግራዋይ ጥራሕ ፈሊያ እትወቅዕ ቡምባ ኣይትህሉን፤ እንተሃሊዮም ኢና ክንህሉ እንኽእል።
ትግራይ ናትና መዕቖቢት እያ።
ትግራዋይ እዩ ሓውና፤ ትማሊ ኢሰያስ ብዝፋጠሮ ኲናት ተዳሚና ኢና፡፡ ግና ተጋሩ ኣሕዋትና፣ ከም ዝመረቕናዮም ገይሮም እዮም ወሲዶምዎ፤ ተመሊሶም ብኣና እዮም ዝሓዝኑን ዝነብዑን ዘለዉ፡፡ ስለዚ ኣብይን ኢሳያስን ትግርኛ ዝዛረብ ዘበለ ኩሉ ከጥፍኡ ተላዒሎም ስለዘለው ብዝኸኣልናዮ ኩሉ ክንቃለስ ኣለና ኢሉ መንእሰይ ይስሃቕ።
ቢሮ ርክብ ህዝብን መንግስትን ትግራይ
05 ሕዳር 2013 ዓ/ም

ወረርቲ ምቕባር ተጀሚሩ ኣሎ፣ ተጠናኺሩ ክቕፅል እዩ!
“ምስ ክልተ መንግስትን ሓደ “መሬት ኣስመላሽ” ዝብል ክልልን ኢና ንዋጋእ ዘለና፤ ኩሎም ተንበርከኽቲ እዮም።
ዓቐሞም ንፈልጦም ሕፅረቶም ንፈልጦም።
ህዝቢ ትግራይ እናተሳቐየ ዝነብረሉ ግዘ ከብቅዕ ስለዘለዎ ድማ ክንቀብሮም ኢና” ክብሉ ርእሰ ምምሕዳር መንግስቲ ትግራይ ዶክተር ደብረፅዮን ገ/ሚካኤል ትማሊ ሰለስተ ሕዳር 2013 ዓ/ም ኣብ ህልው ኩነታት ኣመልኪቶም ኣብ ዝሃብዎ መብርሂ ገሊፆም።
ቀንዲ ነጥብታት መብርሂ ር|ምም/ር ዶ/ር ደብረፅዮን ቀዳማይ ክፋል ክንካፍለኩም።
- እቲ ውግእ ኣብ ሓደ ሰሙን ውሽጢ ተቐይሩ እዩ፡፡ መጀመርያ ዝገጠሙና ሓይልታት ናይ ማእኸላይ መንግስቲ ሓይልታት ኮይኖም ብተወሳኺ እውን “መሬት ከምልስ እየ፤ መሬት ክጎብጥ እየ” ዝብል ክልል ብሓባር ናብቲ ወራር ብምዕራብ ትግራይ ኣትዮም እዮም፡፡ ድሕሪ ውግእ ባዕኸር፥ ቅድሚኡ እውን ብዝተገበሩ ውግኣት ብዙሕ ክሳራ፥ ክሳራ ጥራሕ እውን ዘይኮነ ኣብ ልዕሊ ክሳራ ክሳራ እናተሸከሙ ምስ ከዱ፥ ኩነታት ይግልበጥ ከምዘሎ ምስ ረኣዩ፥ ገሊኦም ኣሃዱታት እውን “ካብዚ ንላዕሊ ክንከይድ ኣይንኽእልን ኢና” እናበሉ ደፊኦም “ዝተረፍረፈ ይረፍረፍ ቀፅሉ” ተባሂሎም ትእዛዝ ተዋሂብዎም።
ከምኡ እውን ኮይኑ ግን ነገር ትግልበጥ ከምዘላ ምስ ረኣዩ ሓጋዚ እዮም ደልዮም፡፡ ኢሳያስ ካብ ኤርትራ ንትግራይ ኢሉ ዝዓመሮም ከበድቲ ብረታት ኣብ ሑመራ እዩ ጀሚርዎ።
“ኣነ እውን ኣለኹ ብድሕሪኦም ኣትየ ክወግእ እየ፤” ኢሉ ናብ ከቢድ ደብዳብ ምክያድ እዩ ኣትዩ፡፡ ብፅባሒታ ድማ ብግንባር ባድመ፣ ብኣድያቦ ወራር ጀሚሩ፡፡
-ኣብዚ እዋን እውን ክልቲኦም፥ ሰራዊት ኤርትራን ኢትዮጵያን ብሓደ ኮይኖም ይወግኡና ኣለዉ፡፡ ኢሳያስን ኣብዪን ይተሓጋገዙ ምዃኖም ዘይፍለጥ ኣይኮነን፡፡ ይፍለጥ እዩ፡፡ እቲ ፍልልይ ብሓሳብ እንተይኮነ ብተግባር ኣብ ባይታ ሰራዊት ክልቲኡ ብሓደ ኮይኑ ናብ ምግጣም ምእታዉ እዩ፡፡ እምበር ዘይተፀበናዮ ኣይኮነን፡፡ “ኢደይ ከእቱ እየ” እናበለ ኢሳያስ ዓሰርተ ሻዕ ይዛረብ ነይሩ እዩ፡፡ “ንኣብዪ ክንድግፎ ኢና ጃንዳ ወያነ ክነጥፍኦም ኢና” እናበለ ብተደጋጋሚ ዝግለፅ ዝነበረ እዩ፡፡ ሐዚ ብተግባር እዩተገይሩ ዘሎ፡፡ ሓዱሽ ነገር እዩ ማለት ግን ኣይኮነን።
-ኣብዪ ብናይ ወፃኢ ሓይሊ ንዓና ክቕጥቕጥ ብዕሊ ክሕደት ፈፂሙ፡፡ ሃገር ካብ ወራሪ ሓይሊ ክከላኸልን ከድሕንን እናተገበኦ ትግራይ ንምንብርካኽ ዜጋታት ንምጭፍጫፍ ምስ ናይ ወፃኢ ሓይሊ ሸሪኽካ ተስማሚዕካ ምውፋር ሓዱሽ ታሪኽ ናይ ክሕደት ታሪኽ ብፍላይ ኣብዚ ዘመን እዚ ፍሉይ ታሪኽ ምዃኑ ምርኣይ ይከኣል እዩ፡፡ ኢሳያስ እውን ዝሓለፈ ዝወልዖ ኵናት ከይኣኽሎ ኤርትራ ቁልቁል ክትድፋእ ገይሩ እናሃለወ ዝሓለፈ ጎንፂ እውን ብሕጊ ብስርዓት ይወዳእ እናበልና ሽግር ከይፍታሕ ኮነ ኢሉ ኣፅኒሑ፡፡ “ምኽንያት ኣለኒ” ክብል ሕነ ክፈዲ ምስ ፀረ ናፅነት ኤርትራ ዝኾኑ ሓይልታት ኣሃዳውያን ግንባር ፈጢሩ ንናፅነት ኤርትራዊያን ደው ንዝበለ ህዝቢ ትግራይ ናብ ምውጋእ ኣትዩ እዩ፡፡ መሊስና ናብ ምድማይ ኣቲና ኣለና፡፡ ዘሕፍር ካልእ ክሕደት ንህዝቢ ትግራይ ዋላ ንህዝቢ ኤርትራ እውን እዩ።
ምስ ፀረ ናፅነት ኤርትራ ተሰሊፉ እዩ ነዚ ናፅነት ኤርትራ ዝድግፍ ህዝቢ ትግራይ ዝዋጋእ ዘሎ፡፡
-ንሕና ተጎቲትና ናብ ውግእ ንእቶ እምበር ብሓይሊ ዝመፀ ጉዳይ ክንምክቶ ኢና፡፡ ወረርቲ ክሳብ ዝቕበሩ መኸተና ክቕፅል እዩ።
ሎሚ ምስ ሻዕብያ ኣብ ዝተገበረ ውግእ ኣብዩ ኣሕሊፉ ዝሃቦ ቦታታት ገሊኡ መንጢልናዮም ኣለና፡፡ ኣብዚ ውግእ ዝተማረኹ ወታደራት ሻዕብያ እውን ኣለዉ፡፡ እቲ ውግእ ሐዚ እውን ዘሕዝን እዩ፤ ብሓይሊ ዝመፅእ ስለዝኾነ ብሓይሊ ክንምክት ድማ ግቡእ እዩ፡፡ እዞም ክልተ ሓሰውቲ ውልቀ መለኽቲ ካብ ኤርትራ ዝኣተወ የለን እናበሉ ብዝተፈላለየ ሚድያታት ዘሕልፍዎ ዝነበሩ ብጭቡጥ ብሓደ ይዋግኡ ከምዘለዉ መረጋገፂ ተረኺቡ ኣሎ፡፡ እቶም ዝተማረኹ እውን ንኩሉ ግልፂ ኢና ክንገብር፡፡ እቶም ሓሰውቲ ኣጭበርቢሮም ኣደናጊሮም ክኸዱ ከምዘይክእሉ ህዝቢ ትግራይ በይኑ ናይ ዓዲ ሓላፍነት ሒዙ ንወራሪ ሰራዊት ኤርትራ ምግጣም ከምዝጀመረ ብተግባር እንርእየሉ ግዘ በፂሑ ኣሎ፡፡ እቲ ግጥም ቀፂሉ እዩ፡፡ እቲ መኸተ ወራሪ ሰራዊት ኣብ ቦታና ክሳዕ ዝሃለወ ክንቕፅል ኢና፡፡
- በቲ ካሊእ ገፅ እቲ ዘይናቱ መሬት ክጎብጥ ዝኣተወ “መሬት ኣስመላሽ” ክልል እውን መሬት ትግራይ ክርክብ እንተይኮነ ናብ ዝቕበረሉ መሬት እዩ መፂኡ፡፡ እዚ ዝኣተወ ሓይሊ ገና ክንቀብሮ ኢና፡፡ መዓት ክሳራታት ከፊሉ እዩ፡፡ ክሳራ ኣብ ልዕሊ ክሳራ ሐዚ እውን በፂሕዎ እዩ፡፡ ግን ገና እዩ፡፡ መሬት ኣይኮነን ክረክብ፤ መቕበሪ መሬት እዩ ዝረክብ ዘሎ፡፡ ኮታስ ኩሎም መድሐርሐርቲ ሓይልታት ግንባር ፈጢሮም እዮም ህዝቢ ትግራይ ንምስኳንን ንምንብርካኽን ወሰኖም ዝረባረቡ ዘለዉ፤ ህዝብና ከብርሱ ከጥፍኡ ፋሕ ፋሕ ከብሉ ዝግበር ዘሎ ግጥም እዩ፡፡ 
-ኣብዚ ግጥም እዚ ፈለማ ኣብ ምዕራብ ትግራይ “ገፅ ወራሪ ሰራዊት ኣይርእን” ኢሉ ብርክት ዝበለ ህዝቢ ተፈናቒሉ ኣሎ፡፡ ውግእ፣ ወራር እንተሃልዩ ብዙሕ ሓደጋታት ኣሎ።
ኣብ ውግእ፥ ፊት ንፊት ኣብቲ ግንባር ዝርከብ ናይ ንብረት ክሳራት ጥራሕ ኣይኮነን፤ ኣብቲ ከባቢ ዘሎ ህዝቢ እውን ከምዝገላታዕ፣ ሰላም ስኢኑ ኣደዳ ከበድቲ ብረታት፣ ኣደዳ ነፈርቲ ከምዝኾነ ፍሉጥ እዩ፡፡ ስለዝኾነ ብርክት ዝበለ ህዝቢ ምፍንቓል ጀሚሩ ኣሎ፡፡ እዚ ከም ግዝያዊ ሽግር እዩ ክውሰድ ዘለዎ፤ ተሓጋጊዝና ክንድግፎም ኣለና፡፡ ዘይስገር ፀገም ኣይኮነን፡፡ ኣብ መኸተ ዝነበረ ሰራዊትና ካሊእ ልኡኽ እውን እዩ ተሺኪሙ ዘሎ፡፡ ተደራቢ ሓላፍነት ዝፈናቐል ዘሎ ህዝብና ኣብ ዝሓሸ ሰላምን ምርግጋእ ዘሎዎ ከባቢታትን ንምውሳድ ይድግፍ፣ የጎዓዕዝ እዩ ዘሎ፡፡ ስለዚ እዚ ምፍንቓል ናይ መወዳእታ ምፍንቓል ክንገብሮ ኣለና፡፡ ህዝቢ ትግራይ ኣብ መሬቱ ዝፈናቐለሉ ኩነታት ንሓዋሩ እውን ክንቐብሮ ዘለና እዩ፡፡ 
-ደብዳብ ኣየር እውን እናቐፀለ እዩ ዝርከብ።
ብዕሊ ከተማታት ክድብድብ እየ ዝብል መንግስቲ እዩ ዘሎ።
ኣብ መቐለ ብተደጋጋሚ፣ ዓዲ ግራት፣ ኣላማጣ፣ ኣብ ኣናእሽተይ ከተማታትን ገጠራትን ትግራይ እውን ትማሊ ይኹን ሎሚ ደብዳባት ኣሎ።
ናይ መቐለ ነክዩ እዩ፤ ብፍላይ ድሕሪ ሓንቲ ኣየር ተወቒዓ ምውዳቓ።
ናይ ምድብዳብ ድልየት ስለዘየለ ግን ኣይኮነን።
እንተኣትዩ ከምዝውቃዕ ስለዝፈልጥ እዩ።
ብከቢድ ብረት ደብዳባት እውን ኣሎ።
ሑመራ ብሻዕብያ፣ ሽራሮ ድማ ብናይ ክልቲኡ ናይ ሻዕብያን ናይ ኢትዮጵያን ሰራዊት ብሓባር ተሰሊፎም እዮም ዝድብድቡ ዘለው።
-ካልኦት ምድላዋት እውን ኣለው።
ብደቡብ ትግራይ ከባቢ ራያ ዝፀንሐ ሰፊሕ ምድላው ብርክት ዝብል ሓይሊ ተቐሪቡ ኣሎ።
ንትግራይ ክወርር ብኻልእ ውግእ ዘይብሎም ውግእ ከጀመር ዘኽእል ከባቢታት እውን ምድላው ስለዘሎ ንኹሉ መኸተና ዝያዳ ክነሕይል ይግባእ።
-እዚኣቶም ናይ ዝተወሰነ ግዘ ጉዳይ እንተዘይኮይኑ በዚ በቲ ዝመፅእ ዘሎ ወራሪ ዝሕምሸሽ እዩ።
ብዝኾነ ይኹን ኣንፈት ይምፅኡ ክንቐብሮም ኢና።
ከምቲ ዝተጠቕሰ ምስ ክልተ መንግስትን ሓደ “መሬት ኣስመላሽ” ዝብሃል ክልልን ኢና ንዋጋእ ዘለና፤ ኩሎም ተንበርከኽቲ እዮም።
-ብካልእ ገፅ፥ ግልጋሎት ትካላት ፌዴራል ኣብ ክልል ትግራይ ኣገልግሎተን ኣቋሪፁ እዩ።
ብውሳነ እቲ ውልቀ መላኺ ሓንቲ ግልጋሎት ከይትወሃብ ተወሲኑ ኣሎ።
ብኣና ገፅ እቶም ብፌዴራል ዝወሃቡ ግልጋሎታት ኣብ ውሽጢ ክልል ክጅመሩ ምንቅስቓስ እናገበርና ኢና ፀኒሕና።
ሓደ ካብዚ ድማ ሓይሊ ኤሌክትሪክ እዩ።
እዚ ካብ ማእኸል ክቆፃፀርዎ ከምዘይኽእሉ ምስ ፈለጡ፥ ትማሊ (ዕለት ክልተ ሕዳር)ናብ ተከዘ ደብዳብ ኣካይዶም ኣለው።
እዚ ኣብ ፀልማት ንበሩ ማለት እዩ።
ኣብ ፀልማት ክንነብር እውን እዩ ተወሲኑ።
- እቲ ሓይሊ ኤሌክትሪክ ቢልዮናት ብር ወፃኢ ዝተገበረሉ ህዝቢ ኢትዮጵያ ግልጋሎት ኤሌክትሪክ ንባዕሉ፣ ንገዝኡ፣ ንኢንዳስትሪ፣ ንሕርሻን ንዝተፈላላዩ ስራሕቲ ትራንስፖርትን ክሕግዝ ተባሂሉ እዩ ተሃኒፁ።
ህዝቢ ትግራይ ክጥቀም ስለዝጀመረ ግን በቲ ጨካን ስርዓት ብደብዳብ ኣብ ፀልማት ክንነብር ተወሲኑ።
ስለዚ ኤሌክትሪክ ኣብ ትግራይ ዝተቋረፀ በዚ እዩ።
እዚ ሓይሊ እዚ ህዝቢ ትግራይ ብኹሉምሉ ክሳቐ፣ ክንቅበር እዩ ዝደልየና ዘሎ፤ ንሕና ብምሉእ ዓቕምና ተረባሪብና ክነፍርሶ ዕድሚኡ ክነሕፅሮ ኣለና።
ህዝቢ ትግራይ እናተሳቐየ ዝነብረሉ ግዘ ከብቅዕ ኣለዎ።
ፍልፍል፡- ወይን

ሰበር ዜና
=
ፋሽሽት ኣብይ ኣሕመድ ኣብ ዝተፈላለዩ ከባብታት ትግራይ ንዝወሰዶ መጥቃዕቲ ሰራዊት ሓይሊ ምክልኻል ትግራይ ኣብ ጎንደርን ባህርዳርን ኣብ ወታደራዊ ተርሚናላት ዓፀፋዊ መጥቃዕቲ ሚሳኤል ኣካይዱ፡፡
ኣይተ ጌታቸው ረዳ
ወሃቢ ቃል ሴንትራል ኮማንዶ ትግራይ
ቢሮ ርክብ ህዝብን መንግስትን ክልል ትግራይ
መቐለ 05 ሕዳር 2013 ዓ.ም
ፍልፍል= ቴሌቪዥን ትግራይ
05 ሕዳር 2013 ዓ/ም

“ቀዳማይ ዛዕባና ነዚ ወራር ምምካትን ምስዓርን እዩ፡፡ ኩሉ ዓቕምታትና ኣዋዲድና እዚ ወራር እዙይ ንምምካት ጥራሕ እንተይኮነስ ክንቀብርን ክንስዕርን ክንወፍር ይግባእ፡፡” ርእሰ ምምሕዳር ትግራይ ዶ/ር ደብረፅዮን ገብረሚካኤል
ቢሮ ርክብ ህዝብን መንግስትን ከልል ትግራይ
04 ሕዳር 2013 ዓ/ም

ዝተወቕዐት ነፋሪት ፀላኢ ደብዳብ ነፈርቲ ኣብይ ፋሽሽታዊ ባህሪኡ ዘመላኽት እዩ ተባሂሉ
ቢሮ ርክብ ህዝብን መንግስትን ክል ትግራይ
4 ሕዳር 2013 ዓ.ም
(ፍልፍል፦ድወት ቴሌቪዥን

ኣምባሳደር ዓንደብርሃን ወልደጊዮርግስ ኩናት ካብ ፍሽለት ሰብኣዊ ልቦና ዝመፅእ ከምዝኾነ ተዛሪቦም።
ኣብ ውሽጢ ሃገርን ወፃእን ዘለዉ ኤርትራውያን ረብሓ ህዝቦምን ሃገሮምን ብምቅዳም ንፁር ኣካይዳ ብምሓዝ ምዙን ዘይሻራዊ ሜላ ብምክታል ኣህዳእን ኣታዓራቅን ኣበርክቶ ክገብሩ ይግባእ ኢሎም ኣምባሳደር ዓንደብርሃን ወልደጊዮርግስ፡፡
ብመሪሕነት ፋሽሽታዊ ጉጅለ ኣብይ ኣሕመድን ውልቀ መላኺ ኢሳያስን ኣብ ልዕሊ ህዝብን መንግስትን ትግራይ ዝተጠጀአ ባርዕ ኵናት ዝተፈላለዩ ሲቪል ማሕበራት ሰብ ዓለም ይቃወምዎ ኣለዉ፡፡ 
እቲ ኣብ ልዕሊ ህዝቢ ትግራይ ተኸፊቱ ዘሎ ኵናት ንኢትዮጵያ ንዘለቶ ፀገም ናብ ዝባኣሰ ቅልውላውን ምፍራስ ከሳጥሓ ከምዝኽእል ንኤርትራ ድማ ብኣሉታዊ ጎኑ ክፀልዎ ከም ዝኽእል ዝገለፁ ኣምባሳደር ዓንደብርሃን ወልደጊዮርግስ ኵናት ፍሽለት ሰብኣዊ ልቦና እዩ ድማ ኢሎም፡፡ 
ብፋሽሽታዊ ኣብይ ኣሕመድን ውልቀ መላኺ ኢሳያስን ብድሕሪ መጋረጃ ኮይኖም ዝመኸርሉ ኣብ ርእሲ ህዝቢ ትግራይ ተኸፊቱ ዘሎ ኵናት ነቲ ድኹም ተፃዋርነት ዘለዎ ዞባ ቐርኒ ኣፍሪካ ሓዊሱ ብኣሉታ ክፀልዎ ከም ዝኽእል ብምሕባር ኤርትራን ኤርትራውያንን ረብሓን ሃገርናን ህዝብናን ብምቅዳም ኣታዓራቂ ኣበርክቶ ክንገብር ይግባእ ክብሉ ኣምባሳደር ዓንደብርሃን ገሊፆም፡፡
ድሕንነት ነበርትን ስደተኛታትን ኣብ ትግራይ ንምርግጋፅ ክንሰርሕ ኣለና ዝብሉ እቶም ኣምባሳደር ሓይሊ ምክልኻል ሃገር ኤርትራ ድማ ነቲ ዓመፀኛ ውልቀ መላኺ ኢሳያስ ብምቅዋም ድሕንነት ህዝቢ ኤርትራ ከረጋግፅን ብፍላይ ድማ ሓይሊ ምክልኻል ኣብ ኢትዮጵያ ዘሎ ኵናት ኢዱ ንኸይኣቱ ኣተሓሳሲቦም፡፡ 
ዘይምዕሩይ ዝምድናታት ፋሽሽታዊ ጉጅለ ኣብይ ኣሕመድን ውልቀ መላኺ ኢሳያስ ኣፈወርቅን ስዒቡ ኣብ ልዕሊ ህዝቢ ትግራይ ተወሊዑ ዘሎ ኵናት ተኸቲሉ ኣብ ውሽጢ ሃገርን ወፃእን ዝነብሩ ኤርትራውያን ፈተውቲ ትግራይን ብትሪ ይቃወሙ ኣለዉ ድማ ተባሂሉ፡፡ 
ቢሮ ርክብ ህዝብን መንግስትን ትግራይ
04 ሕዳር 2013 ዓ/ም
ፍልፍል ፦ ቴሌቪዥን ትግራይ

ብቤት ምኽሪ ፈፃሚ ስራሕ ብሄራዊ ክልላዊ መንግስቲ ትግራይ ህልውናን ድሕንነትን ህዝቢ ትግራይ ንምሕላው ልኣላዊነትና ካብ ወራሪ ንምክልኻልን ንምውሳንን ዝወፀ ድንጋገ ህፁፅ ጊዜ ዝርዝር ትሕዝቶ
ቢሮ ርክብ ህዝብን መንግስትን ክል ትግራይ
04 ሕዳር 2013 ዓ.ም

ደደቢት ትካል ልቓሕን ዕቋርን ኣክስዮን ማሕበር እቲ ኲናት ምስ ተጀመረ እውን ኣገልግሎት ከምዘየቋርፀን ንዓማዊሉ የገልግል ምህላዉን ገሊፁ ኣሎ።
ዋና ኣካያዲ ስራሕ እቲ ትካል ኣይተ ሙሉጌታ ብርሃነ ዓማዊሎም ዘዋህለልዎ ገንዘብ ኣውፂኦም ይጥቀሙ ምህላዎም ምስ ቢቢሲ ኣብ ዘካየዶ ቃለ መሕትት ተዛሪቡ።
ይኹን እምበር እቲ ሕብረተሰብ ቆጢቡ ክጥቀም ስለዝግበኦ ካብቲ ዘዋህለሎ ልዕሊ 10 ሽሕ ብር ንኸየውፅእ ከምዝተገብረ ገሊፁ።
ደደቢት ትካል ልቓሕን ዕቋርን ኣክስዮን ማሕበር ኣብ ትካሉ ዝግልገሉ ልዕሊ 70 ሽሕ ጡሮተኛታት ካብ ትማሊ ኣትሒዙ ምኽፋል ከምዝጀመረ እውን ሓላፊ እቲ ትካል ኣፍሊጡ ኣሎ።
• ኣብ ኣሜሪካ፡ ኣብ ትግራይ ዝካየድ ዘሎ ኲናት ደው ክብል ሰልፈኛታት ጸዊዖም
• መንግስቲ ክልል ትግራይ ንሰላማዊ ዝርርብ ቅሩብ ምዃኑ ኣፍሊጡ
ብሰንኪ እቲ ኣብ መንጎ ሓይልታት ሰራዊት ፈደራልን ሰራዊት ክልል ትግራይን ዝካየድ ዘሎ ኵናት ባንክታት መንግስትን ውልቀን ስለዝተዓፀዋ: ብርክት ዝበለ ሰብ ንናብራ ዘድልዩ ነገራት ንምዕዳግ ኣዝዩ ከምዝተፀገመ ይገልፅ ኣሎ።
እቲ ትካል ነቲ ፀገም ንምቅላል ልዕሊ 100 ሽሕ ኣብ ኣብያተ ጽሕፈት ክልል ትግራይ ዝሰርሑ ሰራሕተኛታት መንግስቲ: ናይ ወርሒ ጥቅምቲ መሃያኦም ምኽፋል ከምዝተጀመረ: ሓላፊ እቲ ትካል ኣይተ ሙሉጌታ ተዛሪቦም።
ደደቢት ነቲ ወርሓዊ መሃያ በቶም ኣብቲ ክልል ዝርከቡ 200 ጨናፍሩ ኣቢሉ ይሰርሕ ከምዘሎ ይገልፅ።
ደደቢት ትካል ልቓሕን ዕቋርን ኣክስዮን ማሕበር: ነቲ መሃያ ንምኽፋል ካብ ህዝቢ ዘዋህለሎ ገንዘብ ኣቢሉ ይጥቀም ከምዘሎ ኣፍሊጡ ኣሎ።
ይኹን እምበር ኣብቶም ካልኦት ባንክታት መንግስትን ውልቀን ዘለዎ ገንዘብ ኣውፂኡ ናብ ረብሓ ንምውዓል እውን ኣብ ዘተ ከምዝርከብ ኣካያዲ እቲ ትካል ይገልፁ።
ቢሮ ርክብ ህዝብን መንግስትን ክልል ትግራይ
02 ሕዳር 2013 ዓ/ም
ፍልፍል፡- ቢቢሲ ትግርኛ

ደቂ ኣንስትዮ ዞባ ምዕራብ ትግራይ ናብ ግምባር ንዝወፈሩ ጀጋኑ ደቂ ህዝቢ ትግራይ ኣብ ጎኖም ምዃነን ንምግላፅ ኣድላይ ዘበለ ዕጥቅን ስንቅን የዳልዋ ከምዘለዋ ተሓቢሩ፡፡
ዛጊድ ብዓይነትን ብገንዘብን ኣስታት 10 ሚልዮን ብር ሓገዝ ተኣኪቡ ይርከብ፡፡ 
ደቂ ኣንስትዮ ትግራይ ኣብ ሕሉፍ ዕጥቃዊ ቓልሲ ህዝቢ ትግራይ ማዕረ ማዕረ ወዲ ተባዕታይ ተሰሊፈን ተቓሊሰን ኣቃሊሰንን፡፡ ዋላ እዉን እተን ኣብ ገዛ ዝተረፋ ዕጥቅን ስንቅን ኣዳልየን ጥይት ብግምባርኩም እምበር ብድሕሪትኩም ክወቕዓኩም የብሉን ኢለን ደቀን መሪቐን ብምስዳድ ፋሽሽታዊ ስርዓት ደርጊ ኣብ ምድምሳስ ዘይትካእ ግደ ኣበርኪተን እየን፡፡
ሐዚ እዉን እንተኾነ ካብ ስርዓት ደርጊ ዘይንኣ ኣስ ዉልቀ መላኺ ጉጅለ ኣብይ ኣሕመድ ህዝቢ ትግራይ ንምብርካኽ ቅሉዕ ኩናት ካብ ዝእውጅ መዓልትታት ተቖፂሮም እዮም ፡፡ ነዚ ንምምካት ድማ ኣብ ግምባር ንዝተሰለፉ ጀጋኑ ደቂ ህዝቢ ብኹለ መዳይ ንምጥንኻር ደቂ ኣንስትዮ ዞባ ምዕራብ ኣድላይ ዘበለ ዕጥቅን ስንቅን የዳልዋ ከምዘለዋ ይዛረባ፡፡
ጀሚረነኦ ዘለዋ ስራሕቲ ምቕራብ ስንቅን ዕጥቅን ንምጥንኻር መናእስይ ሓገዝቲ ክኾኑ ይግባእ እዉን ኢለን፡፡
ኣተሓባበሪት ሎጂስቲክ ዞባ ምዕራብ ትግራይ ወ/ሮ ሚዛን ታደሰ ብወገነን ቓልስና ሓፂርን መሪርን ዓወትና ናይ ግድን እዩ ኢልና ዝተበገስናሉ ኣንፃር ዉልቀ መላኺ ጉጅለ ኣብይ ኣሕመድ ኣብ ሓፂር ግዜ ንምዕዋት ጉዳይ ዕጥቅን ስንቅን ትኹረት ተዋሂብሉ ይስራሓሉ ከምዘሎን መላእ ሕ/ሰብ ዞባምዕራብትግራይ እውን ይረባረባሉ ከምዘሎ ሓቢረን፡፡
ምስ ምዕፃው ባንክታት ተኣሳሲሩ ዝተፈላለዩ ዕንቅፋታት ዋላ እኳ እንተሃለወ መላእ ሕ/ሰብንሰብሃፍትንእታዞባግንበዚከይተሰኮነዘለዎየወፊከምዘሎ ወ/ሮ ሚዛንወሲኸንገሊፀን፡፡
ዛጊድ እዉን ሓገዝ መኪና፣ እንስሳትን ሓዊሱ ብዓይነትን ብገንዘብን ኣስታት 10 ሚልዮን ብር ዝኣክል ሓገዝ ከም ዝተኣከበ ወ/ሮ ሚዛንኣፍሊጠን፡፡
ቢሮ ርክብ ህዝብን መንግስትን ክልል ትግራይ
02 ሕዳር 2013 ዓ/ም
ፍልፍል፡- ትግራይ ቴለቭዥን

ከተማ ሸራሮ ኣብ ፍፁም ሰላም ከምዘላን ኣብታ ከተማ ዝነብሩ ኤርትራውያን ነቲ ወራር ከምዝኹንንዎን ምስ ቴሌቪዥን ትግራይ ኣብ ዝነበሮም ፃንሒት ተዛሪቦም 
ቢሮ ርክብ ህዝብን መንግስትን ክልል ትግራይ
መቐለ፣2 ሕዳር 2013 ዓ.ም 

ፋይናንሳዊ ዓቕሚ ትግራይ ንምጥንኻር መሸጣ ውሕስና ሰነድ ተጀሚሩ
ፋይናንሳዊ ዓቕሚ ትግራይ ንምዕባይ መሸጣ ውሕስና ሰነድ “ቦንድ መኸተ ልምዓት ትግራይ” ብዝብል መሪሕ ሓሳብ ብዕሊ ተጀሚሩ፡፡ 
እቲ መሸጣ ቦንድ 1 ሕዳር 2013 ዓ/ም ብዕሊ ዝተኸፈተ እንትኾን፣ ዕላምኡ ሕብረተሰብ ዘለዎ ገንዘብ ኣብ ውሑስ ንምቕማጥን ከም ትግራይ ድማ ነቲ ኣጋጢሙ ዘሎ ሓደጋ ንምክልኻልን ከም ዝኾነ ብማዕረግ ምክትል ርእሰ ምምሕዳርን ሓላፊ ንግድን ኢንዱስትርን ልምዓት ከተማን ክልል ትግራይ ዶክተር ኣብርሃም ተኸስተ ሓቢሮም፡፡
እቲ ኣብ ስልጣን ዘሎ ሓይሊ ህዝቢ ትግራይ ብፋይናንሳዊ ዓቕሚ ንምስኳን ባንክታት ብምዕፃው፣ ፅሩይ ዝስተ ማይን ሓገዝ ዝተፈላለዩ ገበርቲ ሰናይን ብምኽልኻልን ኢንቨስተራት ሃፍተ ገነቶም ኣብ ትግራይ ከየፍስሱን ሰሪሑን ምስ ከምኡ ዝኣመሰሉ ውልቀ መለኽቲ ብምሽራኽ ኣብ ልዕሊ ህዝቢ ትግራይ ጃምላዊ ጨፍጫፍ ኣዊጁ ተደጋጋሚ ፈተነ ደብዳብ ነፋርቲ የካየድ ኣሎ፡፡ 
ስለዙይ ህዝቢ ትግራይ፣ እዚ ዝግበር ዘሎ ፀዓርዓር ዘይሕጋዊ መንግስቲ ንሕጋዊ መንግስቲ ንምፍራስ ዝግበር ዘሎ ምዃኑ ፈሊጡ፣ ልዕሊ ኹሉ ብፋይናንሳዊ ዓቕማ ዝጠንከረት ትግራይ ምህናፅ ግድን ስለ ዝብል ዕድመ ብዘየገድስ ኩሉ ትግራዋይን ፈታዊ ትግራይን ዓቕሙ ብዝኸኣሎ ዕድጊት ውሕስና ሰነድ ክፍፅም ዶ/ር ኣብርሃም ፀዊዖም፡፡ 
ሓላፊ ትልምን ፋይናንስን ክልል ትግራይ ኣይተ ዳኒኤል ኣሰፋ ብወገኖም፣ ህዝቢ ትግራይ ኣብዚ እዋን ኣብ ዂናት ኣሎ ድሕሪ ምባል፣ ኣብዚ ዓመት ኣብ ልዕሊ ህዝቢ ትግራይ ተደጋጋሚ ሓደጋታት እኳ እንተጋጠሙ፣ ሳላ ስጡም ሓድነቱ እናመከቶም መፅኡ እዩ ኢሎም፡፡ 
እቲ ኣብ ስልጣን ዘሎ ውልቀ መላኺ ሓይሊ ብተደጋጋሚ ባንክታትን በጀት ትግራይን ክዕፀው ስለዝገበረ ፀገም እናስዓበ እዩ፡፡ እቲ ሐዚ ዝግበር ዘሎ መሸጣ ውሕስና ሰነድ ወለድ ዘለዎን ልዕሊ ሓሙሽተ ዓመት ዝፀንሕን ንፀገማትና ንምፍታሕን ኮይኑ ኣብ ኩለን ባንክታትን ትካላት ማይክሮ ፋይናንስን ተፈፃምነት ከም ዘለዎ ኣይተ ዳኒኤል ኣፍሊጦም፡፡
ኣብቲ ዕለት ምስ ተወከልቲ ኩሉን ባንክታት ስነ ስርዓት ሰነድ ምፍርራም ተሳሊጡ እዩ፡፡
ቢሮ ርክብ ህዝብን መንግስትን ክልል ትግራይ
መቐለ፡2 ሕዳር 2013 ዓ/ም

ድንጋገ ህፁፅ እዋን
=
ሕገ መንግስቲ ብሄራዊ ክልላዊ መንግስቲ ትግራይ ቤት ምኽሪ ፈፃሚ ስራሕ ብሄራዊ ክልላዊ መንግስቲ ትግራይ ህልወናን ድሕንነትን ህዝቢ ትግራይ ንምሕላውን ልኡላውነትና ካብ ወራሪ ንምክልኻልን ብመሰረት ዓንቀፅ 56 ንኡስ ዓንቀፅ (8)፣ ዓንቀፅ 103 ንኡስ ዓንቀፅ (1) ተመሓይሹ ዝወፀ ድንጋገ ህፁፅ እዋን መሰረት ብምግባር ድንጋገ ህፁፅ እዋን ኣውፂኡ ኣሎ።
ቀንዲ ዕላማ እቲ ድንጋጋ ህፁፅ እዋን፣ ህዝቢ ትግራይ ሕገ መንግስታዊ መሰል ዓርሰ ውሳንኡን ምሕደርኡን ንምርግጋፅ መረፃ ኣካይዱ ሕጋውን ቅቡልን መንግስቲ ብምጥያሹ ስልጣን መንግስቲ ፌደራል ዝተቖፃፀረ ኣሃዳውን ውልቀ መላኽን ጉጅለ ኣብይ ኣሕመድ፣ ብህዝቢ ዝተመረፀ መንግስቲ ትግራይ ንምፍራስን ህዝብና ኣብ ትሕቲ መግዛእቲ ንምእታውን ቅሉዕ ወራርን ኲናትን ዝኣወጀ ብምዃኑ፤
እዚ ውልቀ መላኺ ጉጅለ ንዘጋጠሞ ኩለ መዳያዊ ምዝባዕን ስዕረተን ንምክሕሓስ ምስ መንግስቲ ኤርትራ ሓበራዊ ግንባር ፈጢሩ ድሕንነት ህዝብናን ልኡላውነትናን ኣብ ሓደጋ ይኣቱ ስለ ዘሎ፤
ፖለቲካዊ ፍልልይ ብልዝብን ሕግን፣ ምድፋር ልኡላውነት ሃገር ድማ ብሓለዋ ሓይልታት ምክልኻል ሃገር ውሑስ ክኸውን ዝነበሮ እኳ እንተኾነ ስልጣን መንግስቲ ፌደራል ዝተቖፃፀረ ኣሃዳውን ውልቀ መላኽን ጉጅለ ኣብይ ኣሕመድ ሕገ መንግስታዊ ስርዓት ኣፍሪሱ ህልውናን ድሕንነትን ህዝብን ሃገርን ኣሕሊፉ ንባዕዳዊ ወራር ብምሃቡ ህዝቢ ትግራይ ንምርግጋፅ ህልውንኡ፣ ድሕንነቱን ምኽባር ልኡላውነቱን ከቲቱ ክምክት እዋኑ ስለ ዝኾነ፤
መንግስቲ ኣብ ስራሕ ዘለዉ ስሩዕ ሕግታት ተጠቒሙ ኣብ ልዕሊ ህዝብናን ልኡላዊ ግዝኣትናን ንዘጋጠመ ወራር ኮነ ሓደጋ ህልውናን ድሕንነትን ክሕሉን ክቆፃፀርን ከቢድ ብምዃኑ እዮም።
እቲ ድንጋገ ህፁፅ እዋን ገበን ኣንፃር ህልውናን ድሕንነት ህዝብና ወይ ልኡላውነትና ማለት ኣብ ልዕሊ ህዝቢ፣ መንግስቲ፣ ውድብ ፖለቲካ ትግራይ፣ መንግስታዊ ወይ ውልቀ ትካል ገበን ራዕዲ፣ ስለላ፣ ምፍራስ ሕገ መንግስታዊ ስርዓት ትግራይ፣ ዝተወደበ ገበን ክትራን ኮነ ካልእ፣ ኣብ ልዕሊ መሰረተ ልምዓት ብዝኾነ ሰብ (ዜግነቱ ኮነ ዝመፀሉ ከባቢ ብዘየገድስ) ዝፍፀም ገበን ዘካትት ኮይኑ ተወሰኽቲ ዝርዝራት ገበን ዝምልከት ብኮማነድ ፖስት መኸተ መመርሒ ይወፀሉ።
ቢሮ ርክብ ህዝብን መንግስትን ክልል ትግራይ
መቐለ፣ 2 ሕዳር 2013 ዓ.ም

ኣብ ህልዊ ኩነታት መብርሂ ተዋሂቡ
=
ርእሰ ምምሕዳር ብሄራዊ ክልላዊ መንግስቲ ትግራይ ዶክተር ደብረፅዮን ገብረሚካኤል ኣብ ህልዊ ኩነታት ኣመልኪቶም ሎሚ 01 ሕዳር 2013 ዓ/ም መብርሂ ሂቦም።
ዶ/ር ደብረፅዮን ኣብ መብርሂኦም፣ ህዝቢ ትግራይ ሕጊ ይከበር ብምባሉ ብሓይሊ ክቕጥቀጥ ተወሲኑሉ እዩ።
እቲ ውልቀ መላኺ ብዕሊ ከተማታት ከምዝድብደብ ዝኣወጀ ኮይኑ ብዝኣዎጆ መሰረት እውን ኣብ ከተማታትን ገጠራትን ትግራይ ደብዳብ ኣየር ጀሚሩ ኣሎ፡፡ እቲ ወራር ብኣንፈት ምዕራብን ደቡብን ዓብይ ምንቅስቓስ ከምዘሎ እውን ንከታተሎ ዘለና እዩ ኢሎም።
ብምዕራብ ዝግበር ዘሎ ወራር ብዙሕ ሓይሊ ዘኽተተ ከምዝኾነን ብደቡብ እውን እቲ ጎንፂ ዋላ ብቐጥታ ኣይጀመር ብዙሕ ሓይሊ ከምዝከተተ ዝገለፁ ዶ/ር ደብረፅዮን፣ እቲ ናይ ሃገር ዝበሃል ሓይሊ ብምሉኡ መፂኡ ከምዘሎን ብምዕራብ ዳርጋ ሰሙን ገይሩ ዘሎ ውግእ ሐዚ እውን እናቐፀለ ከምዝኾነን ኣረዲኦም፡፡
ንሕና ሕዚ እውን ኣፈላላያት ብብረት እንተይኮነስ ብዘተ፣ ብሰላም፣ ብሕግን ስርዓትን ክፍታሕ መወዳእትኡ ድማ ብህዝቢ ክውሰን ኢና ንደሊ ዝበሉ ዶ/ር ደብረፅዮን፤ ይኹን እምበር እዞም ወረርቲ ናይ ምንታይ ዘተን መሰል ዓርሰ ውሳነን ብምባል ብሓይሊ ክነምበርክኾም ኢና ስለዝበሉ ተጎቲትና ናብ ውግእ ኣቲውና ኢና ኢሎም፡፡
እዞም ወረርቲ ከበድቲ ክሳራታት በፂሕዎም እዩ፡፡ ክሳራታት ጥራሕ እንተይኮነስ ስዕረት እውን ይመፅእ ከምዘሎ ስለዝረኣዩ ደገፍ ወፃኢ ሓይሊ ሓቲቶም ኣለው፡፡ ካብ ትማሊ ጀሚሩ ሓይሊ ኢሳያስ ምንቕስቓስ ጀሚሩ እዩ፡፡ትማሊ ኣብ ከባቢ ባዕኸርን ሑመራን ዝተገበረ ግጥም ሓይሊ ኢሳያስ ህዝቢ ክደናገፅ፣ ክብርግግን ክብተን ንምግባር ከበድቲ ብረታት ኣብ ሑመራ ከዕልብ ተንቀሳቒሱ እዩ፡፡ ነቲ ብኣብይን ብትምክሕቲ ኣምሓራ ገፅን ዝወፈረ ሓይሊ ንምድጋፍ ብኸቢድ ብረት ደብዳብ ዝተሰነየ ምንቅስቓስ ተጀሚሩ ኣሎ፡፡ ስለዝኾነ እውን እቲ ውግእ ናብ ዝተፈለየ መድረኽ ወፂኡ ከምዘሎ ዶ/ር ደብረፅዮን ተዛሪቦም፡፡ 
ኩሎም መድሐርሐርቲ ሓይልታት ኣብ ልዕሊ ህዝቢ ትግራይ ተሓባቢሮም ብምግጣም ፖለቲካውን ቁጠባውን ማህሰይቲ የብፅሑን ህዝቢ ንምብርኻኽ ይንቀሳቐሱን ነይሮም ኢዮም ዝበሉ ዶ/ር ደብረፅዮን፣ ሐዚ ናብ ውግእ ኣቲዮም ኣለው ኢሎም፡፡ ስለዚ ብኣብይን ብኣምሓራን ብዝተዋፈሩ ሓይልታት ትምክሕቲ ዝተጀመረ ግጥም፣ ኢሳያስ እውን ተሓዊስዎ ከምዘሎን ናብ ሎሚ ለይቲ ዘወግሕ ብግንባር ባድመ ወራር ከምዝጀመረን ሓቢሮም።
እዞም ሓይልታት ተሓባቢሮም ብዙሕ በደል ይፍፅሙ ከምዘለውን ኢሳያስ ኢዱ ክእክብ ከምዝግበኦን ብምግላፅ ህዝቢ ትግራይ ዓብይ ክሕደት እኳ እንተተፈፀሞ ንመንነቱ ኢሉ ክምክትን ኩሎም ፀገማት ሓሊፉ ከምዝዕወት ኣይጠራጠርን ክብሉ ዶ/ር ደብረፅዮን ገሊፆም።
ህዝቢ ትግራይ ንምብርካኽ ዝተጀመረ ወረራ ውልቀ መላኺ ኣብይ፣ ውልቀ መላኺ ኢሳያስን ብኣምሓራ ዝተዋፈረ ትምክሕትን ሐዚ ውግእ ጀሚሮም ኣለው።
ኢሳያስ ብቕድሚት እናተዋጋእና ብዝባና ወጊኡና እዩ።
ካሊእ ናይ ወፃኢ ሓይሊ ይሕወስ ስለዘሎ እዚ ግጥም ከቢድ እዩ።
ንሕና እውን መኸተና ናብ ዝለዓለ ብርኪ ክነሰጋግሮ ኢና።
ነዚ ፈሊጥና ኩሉ ዓቕምታትና ክንምክት ኣለና።
ምእንተ መንነትና፣ ታሪኽና፣ ክብርናን መሰልናን ኩሉ ከፊልና ምዕዋትና ኣይተርፍን።
ስለዝኾነ ብዝምልከቶ ኣካል ብዝወሃብ መምርሒ ንውፈር፣ ንኽተት፡፡ እዙይ ህዝባዊ ዂናት እዩ፤ ፍትሓዊ ዂናት እዩ፤ ህፃን ይኹን ዓብይ ከምኡ እውን ኣብ ደገ ዝነብር ዝሳተፈሉ እዩ፡፡ ሐዚ እውን መሬት ትግራይ መድሐርሐርቲ ዝዕንዱሩላ ዘይኮነትስ መድሐርሐርቲ ዝቕበሩላ ክንገብራ ኩሉና ንውፈር ክብሉ ዶ/ር ደብረፅዮን ፃውዒት ኣቕሪቦም፡፡ 
ህዝቢ ትግራይ ይዕወት!
ቢሮ ርክብ ህዝብን መንግስትን ክልል ትግራይ
01 ሕዳር 2013 ዓ/ም

ገመድ ሕውነት ህዝብታት ትግራይን ኤርትራን ንምብታኽ ኲናት ወሊዖም ንዘለዉ ውልቀ መለኽቲ ዝቃወም፣ ንህዝብን መንግስትን ትግራይን ድማ ዝድግፍ ፊርማ የተኣኻኽቡ ከምዘለዉ ኣብ ቴሌቪዥን ትግራይ ፃንሒት ዝነበሮም ኤርትራውያን ገሊፆም
ቢሮ ርክብ ህዝብን መንግስትን ክልል ትግራይ
መቐለ፦ 1 ሕዳር 2013 ዓ.ም

“ኣብ ልዕሊ ትግራይ ዝተኣወጀ ህዝባዊ ኲናት ንምፍሻል ኩሉ ዓይነት ምድላው ጌርና ኣለና፡፡”
ነባራት ተጋድልቲ ከተማ መቐለ
ካብ ዕሸል ዕድሚኦም ጀሚሮም ፀላእቲ ህዝቢ ትግራይ ንምምብርካኽ ኣብ ዝተኻየደ መሪር ዕጥቃዊ ቃልሲ ብፅሒቶም ካብ ዝፈፀሙ ነባራት ዓቕሚታት ነበርቲ ከተማ መቐለ ተጠቀስቲ እዮም፡፡
ኣብ ልዕሊ ትግራይ ዝተኣወጀ ህዝባዊ ኲናት ንምምካት ነባራት ዓቕምታት ድልውነቶም ኣረጋጊፆም፡፡
ትግራይ መቓብር መድሐርሐርቲ ሓይሊታት ምዃና ድማ እቶም ነባራት ዓቕሚ ኣዘኻኺሮም፡፡ 
እቶም ነባራት ዓቕሚ መንግስቲ ትግራይ ንዘቕረቦ ፃውዒት ተቐቢሎም ንቓልሲ ድልዋት ምዃኖም ገሊፆም፡፡ብምስሌነ ደርግ ዝተቓለስሉ ዕላማ ኣብ ሓደጋ ኣትዩ ከም ዘሎ ተገንዚቦም ሕድሪ ብፆቶም ብምሕላው ኣብ ልዕሊ ህዝቢ ትግራይ ዝተኣወጀ ኲናት ንኽምክቱ ድልዋት ምዃኖም ተዛሪቦም፡፡
ሓይሊታት ትምክሕቲ ዝኣወጅዎ ኲናት ከምዘይሰምረሎምን ትግራይ መቓብሮም ከም እትኸውንን ውን እቶም ነባራት ዓቕሚ ሓቢሮም፡፡
ህዝቢ ትግራይ ብቓልሱን መስዋእቱን ዘረጋገፆ መሰል ዓርሰ ውሳንኡ ተጠቒሙ መረፃ ብምክያዱ ኣሃዳውያን ሓይልታትን ተለኣኣኽቱን ከም ህዝቢ ሃለዋቱ ንምጥፋእ ላዕልን ታሕትን ይብሉ ኣለዉ ዝበሉ እቶም ነባራት ተጋደልቲ ኩሉ ትግራዋይን ፈታዊ ህዝቢ ትግራይን ነዚ ንምምካት ውዳብኡ ኣስጢሙ ብፅሒቱ ክፍፅም ፀዊዖም፡፡
ህዝቢ ትግራይ መደናገርቲ ሓይሊታት ብዘናፍስዎ ወረ ከይተደናገፀ ቃልሱ ብምሕያል መስተንክራዊ ዓወት ንምሕፋስ ብፅንዓት ክምክት ድማ ፀዎዖም፡፡
ቢሮ ርክብ ህዝብን መንግስትን ክልል ትግራይ
01 ሕዳር 2013 ዓ/ም
ፍልፍል፦ ቴለቭዥን ትግራይ

ሰበር ዜና
ውልቀ መላኺ ኣብይ ኣሕመድ ስዕረቱ ፈለጡ ንኢሰያስ ብዝገረሉ ናይ ሓግዘኒ ፃውዒት ብሑመራ ደብደብ ከቢድ ብረት ምክያድ ከምዝጀመረ ፕረዚዳንት ክልል ትግራይ ዶ/ር ደብረፅዮን ገ.ሚካኤል ገሊፆም
ቢሮ ርክብ ህዝብን መንግስትን ክልል ትግራይ
መቐለ߹ 1 ሕዳር 2013 ዓ.ም
(ፍልፍል߹ ቴለሌቪዥን ትግራይ)
*********************************
ሰበር ዜና
ኣምባገነን ኣብይ አሕመድ በከፈተው ጦርነት የደረሰው ሽንፈት ተከትሎ ለኢሰያስ ኣፈወርቂ ባደረገለት የድረስልኝ ጥሪ የኤርትራ ወታደሮች በሁመራ የከባድ ብረት መሳርያ ድብደባ ማካሄድ መጀመራቸው የትግራይ ፕረዚደንት ዶ/ር ደብረፅዮን ገ/ሚካኤል ገለፁ
የትግራይ ኮምዩኒኬሽን ጉዳዮች ቢሮ
ህዳር 1/2013 ዓ.ም
ምንጭ߹ ትግራይ ቴሌቪዥን

ህዝቢ ትግራይ ንምጥፋእ ዝግበር ዘሎ ፈተነ ውልቀ መለኽቲ ሓቢሮም ከምዝምክትዎ ነበርቲ ከተማ መቐለ ኣፍሊጦም፡፡
እቶም ነበርቲ ነዚ ዝሓበሩ ኣብዚ ሐዚ እዋን እቲ ኣብ ስልጣን ዘሎ ውልቀ መላኽን ኣሃዳውን ጉጅለ ኣብ ልዕሊ ህዝቢ ትግራይ እናገበሮ ዝርከብ ፈተነታት ደብዳብ ነፈርቲ ንህዝቢ ከም ህዝቢ ዓሌት ዘጥፍእ ብምዃኑ ካብ ስሩ ክምሓው ከምዝግብኦ ኣብሪሆም፡፡ 
እቶም ነበርቲ ከምዝበልዎ፣ እቲ ኣብ ስልጣን ዘሎ ሓይሊ ምስ ውልቀ መላኺ ኢሳያስ ኣፈወርቂ ብምሽራኽ ንህዝቢ ትግራይ ንምምብርካኽ ተደጋጋሚ መጥቃዕትታት ነፈርቲ ንምፍፃም እንተፈተነ እኳ ብፅኑዕ መትከል ህዝቢ ትግራይን ሰራዊት ትግራይን እናተመከተ እዩ፡፡
ይኹን እምበር ህዝቢ ትግራይ ከየጥፋእኹ ድቃስ የብለይ ዝብል ሰይጣናዊ መንፈስ ዝሓደሮ ኣብይ ኣሕመድ ዕድመ ስልጣኑ ንምንዋሕ ብደም ህዝቢ ቁማር ይፃወት ብምህላው ሓድነትና ብምፅናዕ ካብ ስሩ ክንምሕዎ ይግባእ ኢሎም፡፡
ቢሮ ርክብ ህዝብን መንግስትን ክልል ትግራይ
መቐለ፣1 ሕዳር 2013 ዓ/ም

ማሕበረሰብ ከተማ ሑመራ ስሩዕን ሰላማውን ምንቅስቃሱ የሳልጥ ከም ዘሎን እቲ ብሚድያታት ፋሽሽቲ ኣብይ ኣሕመድ ዝናፈስ ዘሎ ሓበሬታ ካብ ሓቂ ዝረሓቐ ከም ዝኾነን ሪፖርተር ኤጀንሲ መራኸቢ ሓፋሽ ትግራይ ካብቲ ቦታ ሓቢሩ፡፡
ቢሮ ርክብ ህዝብን መንግስትን ትግራይ
መቐለ፣1 ሕዳር 2013 ዓም 
(ፍልፍል߹ ቴሌቪዥን ትግራይ)

ኪነት ኣብ ህዝባዊ ኲናት ዝፃወቶ ግደ መዘና ኣልቦ ከምዝኮነ ቃልሲ ህዝቢ ትግራይ ይምስክር።
እስኪ ምስቲ ኣጋጢሙ ዘሎ ኩነታት ዝኸይድ ኣካል ኪነት ዝኾነ ”ጥምረት ኣሃዳውያን” ብዝብል ርእሲ ኣብ ድወት ዝተፈነወ ግጥሚ እንሆ
ቢሮ ርክብ ህዝብን መንግስትን ክልል ትግራይ
መቐለ߹ 1 ሕዳር 2013 ዓ.ም 

“ብኣብይ ኣሕመድ ዝምራሕ ጉጅለ ብልፅግና ኣብ ልዕሊ ህዝቢ ትግራይ ኣዊጁዎ ዘሎ ዘርኢ ናይ ምጥፋእ ቁሉዕ ወራር ንምምካት ማሕበርናን ኣባላትናን ኣተሓባቢርና ኣብ ጎድኒ ህዝብን መንግስትን ትግራይ ኮይንና ብፅሒትና ክንፍፅም ኢና፡፡”
ማሕበር ደቂ ስውኣት ተጋደልቲ ትግራይ 
“ህዝቢ ትግራይ ኣንፃር ባዕዳውያን፣ ኣሃዳውያንን ፋሽሽታውያንን ስርዓታት ንቡዙሕ ዘመናት ተቓሊሱ ስርዓት ደርጊውን ስዒሩ ንብሄር ብሄረ ሰባት ኢ/ያ መሰሎም ተኸቢሩ ብቋንቋኡ ክዛረብን ካብ ቦታ ናብ ቦታ ተንቀሳቒሱ ካብ ድኽነት ንኽናግፍን ሃገርና ኢ/ያ ብናይ ወፃኢ ሓይሊ ከይትውረርን ብመስዋእቱ ዘፅነሐ ህዝቢ እዩ።
ይኹን እምበር እቲ ብቓልሲ ህዝቢ ትግራይ ዝተስዓረ ኣሃዳዊ ስርዓት ብሽም ኢህወደግ መሲሉ ናብ ስልጣን ብምምፃእ ሓመዱ ነጊፉ ሕነ ኣሃዳውያን ኣያታተይ ክፈዲ እየ ኢሉ ተላዒሉ መፂኡ ኣሎ።
እት ካብ ፈለምኡ ብምምሳል ዝተላዕጠጠን መርዛም በዓል ልኡኽቶ ንቃልስን ታሪኽን ህዝቢ ትግራይ ክንዲ ፍረ ኽብሪ ዘይነበሮን ኣምባገነን ጉጅለ ኣብይ ኣሕመድ ኣብ ልዕሊ ሕዝብን መንግስትን ትግራይ ቅሉዕ ኣዋጅ ኩናት ኣውጁ ኣሎ።
ማሕበርና ማሕበር ደቂ ስውኣት ተጋደልቲ ትግራይ እዚ ኣብ ልዕሊ ህላወናን ድሕንነትና ዝተኣወጀ ነጋሪት ኩናት ቅዋምና ብኸምዚ ንገልፅ።
ብኣብይ ኣሕመድ ዝምራሕ ጉጅለ ብልፅግና ኣብ ልዕሊ ህዝቢ ትግራይ ተኣዊጁ ዘሎ ዘርኢ ናይ ምጥፋእ ቁሉዕ ወራር ንምምካት ማሕበርናን ኣባላትናን ኣብ ጎድኒ ህዝብን መንግስትን ትግራይ ኮይንና ግቡእና ክንዋፃእ ኢና፡፡ምእንተዚ ድማ ኣብ መላእ ትግራይን ካብ ትግራይ ወፃእን ዘለኹም ኣባላት ማሕበር ደቂ ስውኣት ተጋደልቲ ትግራይ ፀላኢ ህዝብናን ቀታሊ ስውኣት ወለድና ዝኾነ ኣሃዳዊ ስርዓት ተመሊሱ መፂኡና ስለ ዘሎ በብዘለናዮ ኸባቢ ቆቓሕ ኮይንና ብምሕላው ኣብ ጎድኒ መንግስቲ ትግራይን ፀጥታ ሓይሊ ትግራይ ኮይንኩም ክንቃለስ ማሕበርና ይፅውዕ፡፡
ዝኸበርኹም ኣብ መላእ ዓለም ዘለኹም ተጋሩን ፈተውቲ ተጋሩን ብውድብ ብልፅግና ተኣዊጁልና ዘሎ ምጥፋእ ዘርእን ታሪኽን ተጋሩ ብዓሰርተታት ኣሸሓት መስዋእቲ ተጋሩ ተሳዒሩ ዝነበረ ኣሃዳዊ ስርዓት ገና ቑስሊ ተጋሩ እንከይሓወየ ተመሊሱ ሓመዱ ነጊፉ ብምልዓል ንዘይተርፍ ዳግም መስዋእትነት ክንኣቲ ነጋሪት ኩናት ተኣዊጁልና ኣሎ፡፡ኣብ ዝሃለኹም ሃሊኹም ኣብ ጎድኒ ህዝቢ ትግራይ ኮይንኩም ክትቃለሱ ፀገም ህዝብኹም ክተቃልዑን ክትወግዝዎን እንትንፅውዕ ንሕና እውን ታሪኽን ጀግንነትን ህዝቢ ትግራይ ኮንቱ ኮይኑ ንከይተርፍ ኣብ ጎድኒ ህዝብና ኮይንና ከም እንስለፍ ክንገልፀልኩም ንፈቱ፡፡
ዝኸበርኹም ብሄር ብሄረሰባት ኢ/ያ ብመስዋእቲ ደቅኹምን ወለድናን ዝመፀ ሕገ መንግስቲ ሃገርና በዚ ዘይሕጋዊ መንግስቲ ጉጅለ ብልፅግና ምስ ናይ ደገ መንግስቲ ሓቢሩ ላእላውነት ህዝብን መንግስትን ትግራይ ብምጥሓስ ናይ ኩናት ኣዋጅ፣ ዘርኢ ተጋሩ ንምጥፋእ ዝግበር ዘሎ ዘመተ ምኻኑ ተረዲእኹም ነዚ ነጋሪት ኩናት ደው ንክብል ከም ቀደምኩም ኣብ ጎድኒ ህዝቢ ትግራይ ክትስለፉ ንፅውዕ፡፡
ዝኸበርኻ ህዝብን መንእሰይን ኤርትራ ንሕና ተጋሩ ደቂ ስውኣት፣ ስውኣት ወለድና ምስ ስውኣት ኤርትራውያን ወለድኹምን ነዚ ሓመዱ ነጊፉ ተላዒሉ ዘሎ ትምክሕቲ ንምጥፋእ ብሓባር ኮይኖም ደምዮም፣ኣካሎም ጎዲሎም ኣብ ሓንቲ ጉድጋድ ተቐቢሮምን እዮም፡፡ሎሚ እውን ከምቲ ቀደም እት ፀላኢ ህዝቢ ኤርትራን ህዝቢ ትግራይን ዝነበረ ኣሃደዊ ሓይሊ ኣብ ልዕሊ ህዝብን መንግስትን ትግራይ ናይ ዘርኢ ምጥፋእ ኣዊጁ ላእላውነት ትግራይ ደፊሩ ኩናት ጀሚሩ ኣሎ፡፡ብፍላይ ንሕና ሓደሽቲ ወለዶ መናእሰይ ከም ኣያታትና ሓቢርና ናይ ሓባር ፀላኢና ዝኾነ ኣሃዳዊ መንግስቲ ሓመድ ድበ ንምግባር ብሓባር ክንምክት ድልዋት ምኻንና ክንገልፅ ንደሊ ፡፡
ዝኸበርኹም ኣብ ምክልኻል ሰራዊት ዘለኹም ተወለድቲ ብሄር ብሄረሰባት ሐዚ እትገጥምዎን እትዋግኡዎን ዘለኹም ኣንፃር ሕገ መንግስትን ላዕላውነት ሓንቲ ክልል ብዝጥሕስ መልክዑ ካብ ምኻኑ ብተወሳኺ ኣብ ልዕሊ ህዝቢ ትግራይ ዝተኣወጀ ዘርኢ ናይ ምጥፋእ ኩናት እምበር ኣብ ልዕሊ ክልተ ፓርትታት ዘሎ ፖለቲካዊ ኣፈላላይ ከም ዘይኾነ ተረዲእኹም ልክዕ ሰሜን እዝ ዘርኣዮ ህዝባውነት መርኣያ ብምግባር እምበር፤ ብፕሮፖጋንዳ ብልፅግና ተደናጊርኹም ስጉምቲ ካብ ምውሳድ ክትቑጠቡ በዚ ኣጋጣሚ ንሕና ደቂ ስውኣት ብፆትኹምን ደቂ ኣብራኽ ህዝቢ ትግራይ ዝኾንና ሓፋሽ ማሕበር ክንገልፀልኹም ንደሊ፡፡ነዚ ነፂግኹም እንትትመፁ ግና ኣብ ዓለም ለኻዊ ወንጀል ዘርኢ ምጥፋእ ትግራዋይ ቀንዲ ተሓተቲ ምኻንኹም ክንገልፅ ንፈቱ ፡፡
ዝኸበርኹም ውዳበታትን መንግስትታትን ማሕበረሰብ ዓለም ብሰንኪ ኩናት ዝመፅእ ፀገም ማሕበርና ኣፀቢቑ ይፈልጦን ብዙሕ መከራ ሓሊፉን ነቢሩሉን እውን እዩ ፣ነዚ ኩናት እውን ንኩንኖ፤ኣምባሳደር ሰላም ክንኮን ድማ ንደሊ፡፡ ኮይኑ ግን ኣብዚ ክፍለ ዘመን ብሰንኪ ፖሊቲካ ኣፈላላይ ጥራሕ ኣብ መንጎ ኢትዮጵያን ትግራይን ዝግበር ዘሎ ኩናት ኣምሲሎም ብሚድያታቶም ብምስባኽ ዓሌትን ዘርእን ተጋሩ ንምጥፋእ ዝህንደድ ዘሎ ዘይሕጋዊ ጉጅለ ብልፅግና ዝጀመሮ ወራር ምድፋር ልኣላውነት ክልላዊ መንግስትን ህዝብን ትግራይ ጠጠው ንክብልን ብድርድር ንክፍታሕን ኣብ ጎድኒ ህዝቢ ትግራይ ብምኻን ሰብኣዊ ሓላፍነትኹም ክትዋፅኡ በዚ ኣጋጣሚ ንገልፅ፡፡
ዝኸበርኻ መንግስቲ ትግራይን ፀጥታ ሓይሊ ትግራይን ምእንተ ውሑስ ድሕንነትን ክብሪ ህዝቢ ትግራይን ክትብሉ ልክዕ ከምቶም ኣያታትና ብውሕሉል ጥበብ ዝተመልኦ ጀግንነት ተጋሩ ብውሑድ መስዋእቲ ብልዑል ዓወት ከም ዝዛዘም ንኣምን፡፡መንግስቲ ትግራይ ድማ ብሙሉእ ሓላፍነት ንካልኣይ ግዜ ከም ዘይምለስ ዘየዳግም ውሳነ ብምሕላፍ ኣብ ልዕሊ ፀላኢና ዓወት ክትጎናፀፉን ሕድሪ ስውኣትና ከይተዕብሩን ኣብ ጎድንኹም ከም ዘለና ክንገልፅ ንፈቱ፡፡
ክብርን ዝኽርን ንጀጋኑ ስውኣትና!
ደቂ ሰራሕቲ ታሪኽ ዝያዳ ታሪኽ ይሰርሑ!!
”
ቢሮ ርክብ ህዝብን መንግስትን ክልል ትግራይ
መቐለ፣ 30 ጥቅምቲ 2013 ዓ.ም 
ፍልፍል፡-Tplf official

ዜና ዓወት
ነፋሪት ውግእ ፍሽሽታዊን ኣረመናዊን ጉጅለ ኣብይ ኣሕመድ ብሓይሊ ሰራዊት መኸተ ትግራይ ተሓምሺሻ!
ዘርኢ ምጥፍእ ብቕሉዕ ኵናት ዝኣወጅ ጉጅለ ኣሽበርተን ፋሽሽትን ኣብይ ኣሕመድ ብተደጋጋሚ ንህዝብን ከተማ መቐለ ንምዉቓዕ ኸኻይዶ ዝፀነሐ ፈተነ ሎሚ 29 ጥቅምቲ 2013 ዓ/ም ቅድሚ ቀትሪ ኣብ ከባቢ መቐለ ደብዳብ ክተኻይድ ዝተልኣኸት ነፋርት ዉግእ ብኣሃዱ ፀረ ነፈርቲ ትግራይ ተሓምሺሻ::
ትግራይ መቓብር መድሐርሐርቲ እምበር መዐንደሪት ፋሽሽታውያን ኣይትኸዉንን!
ቢሮ ርክብ ህዝብን መንግስትን ክልል ትግራይ
መቐለ 29 ጥቅምቲ 2013 ዓ/ም

እዋናዊ መግለፂ ብሄራዊ ክልላዊ መንግስቲ ትግራይ
መለለዪ ህዝቢ ትግራይ ፅንዓት!
ተጋድሎ!
ዓወት!
ሰላም እዩ!!
ኣብ ዓለም ከም ህዝብን ብሄራዊ ክልላዊ መንግስትን ትግራይ፣ ብእምነትን ብፅንዓትን፣ ንሰላም ዝተቓለሰ የለን እንተተብሃለ፣ እቲ ሓቂ ምዝራብ እምበር ምግናን ኣይኮነን።
ምኽንያቱ ህዝብን መንግስትን ትግራይ፣ ብዘይምቁራፅ ንልዕሊ 100 ዓመት፣ ኣብ ልዕሊ ትግራይ ዝተኻየደን ዝካየድ ዘሎን፣ ስነ ልቦናው፣ ስነ ኣእምራውን፣ ኣካላውን ማለት ብጋዕ ገልጠም መሳርሒ ኲናት፣ ዝተሰነየ ማእለያ ዘይብሉ ነዊሕ ኲናት፣ ህዝብና ኣንፃር ቐንዲ ፀላኢኡ ድኽነት ከይገጥም ዕንቅፋት ኮይንዎ እዩ።
ብርግፅ ናይ ህዝብን መንግስትን ትግራይ፣ ናይ ትማሊ፣ሎሚ፣ ፅባሕ፣ ብሓፂሩ ናይ ወትሮ ድሌትን ባህግን ሰላም እዩ።
ይኹንምበር “ኣብ ትሕቲ ዓጋም እተፀገዐት ቆልቋል፣ እናነብዐት ትነብር” ከምዝበሃል ማለት ብምኽንያት ብየማነ-ፀጋም ዘለዉ፣ ብደም ንፁሃን ኢዶም ዝጠልቀየ ኣረመኔታት ገበቲ ፀረ ህዝቢ ሓይልታት፣ መኣዲ ሰላም ተሓሲሞም ኲናት በቢእዋኑ ስለዝፅሕትሩ፣ ህዝቢ ትግራይ ቀሲኑ ክነብር ኣይከኣለን።
ይኹንምበር ህዝቢ ትግራይ ንዘመናት ብዘጋጠምዎ ተፈጥራውን ሰብ ሰራሕቲ ፀገማት ተሰኲኑ ንፃት እውን እንተኾነ ተንበርኪኹ ኣይፈልጥን።
ኩሉ ፀገማትን ብድሆታትን ተፃዊሩ፣ ብፅንዓት፣ ወነን ህልኽን ብዙሓት ሽግራት እናሰገሮም መፂኡ እዩ።
ናይ ሩሑቕ ገዲፍና፣ ናይ ቀረባ እንተልዒልና፣ ኣብዞም ዝሓለፉ ኣስታት ሰለስተ ዓመታት ዝበፅሖ ማእለያ ዘይብሉ ብሄር ተኮር ግፍዕታትን ተፃብኦታትን እውን፣ ሕድሪ ስውኣቱ ዘየዕብርን ገፁ ዘይዓፅፍን መንእሰይ ወለዶ፣ ኣብ ኩሉ ዓውደ ግንባር ቅድሚት ኣሰሊፉ ብኒሕን ሓቦን ሰጊርዎም እዩ።
ካብ ዝሓለፈ ሰሙን ጀሚሩ ኣረመንያዊ ፋሽሽቲ ኣሃዳዊ ናይ ጥፍኣት ጉጅለ፣ ሓይሊ ዝገብሮ ዘሎ ፈተነታት ግብረ ራዕዲ ደብዳብ ነፈርቲ ይኹን፣ ሓይሊ ኤሌክትሪክ ሓዊስካ ዝተፈላለዩ ኣገልግሎታት ምክልኻል፣ እውን ድንብርፅ ኣይበሎን።
ግቡእ ስነ ልቦናዊ፣ ስነ ኣእምሮኣውን ኣካላውን ምድላው ገይሩ ስለዝፀንሐ፣ ብዝበለፀ ሓድነቱ ከም ዓረ ኣጠንኪሩ፣ ዕለታዊ ጣጥኡ ኣብ ምውጋን እዩ ዝርከብ።
እዙይ ሓፂናዊ ትረትን ሓድነትን ህዝቢ ትግራይ፣ ፋሽሽታዊ ኣሃዳዊ ጉጅለ፣ ስዕረት ተጎምጊሙ ሓመድ ድበ ክሳብ ዝኽደን ከምዝቅፅል እውን ብሄራዊ ክልላዊ መንግስቲ ትግራይ ኣይጠራጠርን።
ይኹንምበር ውላድ ፋሽሽታዊ ወታደራዊ ደርግ ዝኾነ ኣረመንያዊ ኣሃዳዊ ጉጅለ ካብ ስዕረት ኣያታቱ ክመሃር ኣይከኣለን።
ትውይ ምልስ እናበለ ብዓቕሊ ፅበት ደብዳብ ነፈርቲ ኣብ ልዕሊ ህዝብና የካይድ ኣሎ።
እንተኾነ ኣቡኡ ደርግ ምስ ነፈርቲ ደብዳብ ውግኡ፣ ማእለያ ዘይብሉ ዘመናዊ ጋዕ ገልጠም መሳርሒ ኲናት ዝተዓጠቐ፣ ልዕሊ 500 ሽሕ (ፍርቂ ሚልዮን) ሽሾ ሰራዊቱ፣ ኣብ መሬት ትግራይ ተቐቢሩ እዩ።
ዕጫ ኣረመኒያዊ፣ ፋሽሽታዊ ኣሃዳዊ ጉጅለ እውን ስዕረት ምጉምጓም ከምዝኸውን ዘጠራጥር ኣይኮነን።
እንተኾነ እቲ ህዝባዊ ኲናት ገና እዩ።
ዘይተሓሰበን ዘይተገመተን ፀገም እውን ከጋጥም ይኽእል።
ስለዙይ ሕድሕድ ወዲ ትግራይ በብውዳብኡ ተጠርኒፉ፣ ቁሸቱን ጣብይኡን፣ ዓዲ እምቢታን ረመፅን ገይሩ፤ ብምድሪ ይኹን ብኣየር ዝፍነው ዝኾነ ዓይነት ናይ ጥፍኣት ጥቕዓት፣ ቆቛሕ ኮይኑ ብምሕላው፣ ኒሕን ወነን ሰኒቑ፣ ስነ ልቦናዊ፣ ስነ ኣእምሮኣውን ኣካላውን ብሓፂሩ ኩለ መዳያዊ ድልዉነት ኣሐይሉ፣ ኣብ ዝተዋፈረሉ ዓውደ ስራሕ ብዘይወለም ዘለም ቀትርን ለይትን ሰሪሑ ውፅኢት ብምምዝጋብ፣ ብድማር ህዝብን ቤት ዕዮታት መንግስታዊ ዘለና ሃብተ ገነት ቆጢብና ቐላፅምና ጠሚርና ብሓባር ክንምክት ይግባእ።
ኣብ መወዳእታ መለለዪ ህዝቢ ትግራይ ዝኾነ ፅንዓት፣ተጋድሎ፣ዓወትን ሰላምን፣ ብመሪር ቃልስና፣ ሓፂር ጉዕዞናን፣ ኩለ መዳያዊ ተዓፃፃፋይ ሰዓራይነትን ብተግባር ከም እነረጋግፆ፣ ኣብ ወሳናይ ቦታን ጊዜን ዘየማትእ ውሳነ ወሲኑ ናብ ነገራዊ ሓይሊ ዝቕይር ብሄራዊ ክልላዊ መንግስቲ ትግራይ ኣይጠራጠርን።
በዚ ኣጋጣሚ ፀላኢ እንቕዓ ሕሶት ብምንዛሕ ህዝቢ ከደናግሩ ዘዋፈሮም ዝተፈላለዩ ሚድያታት ዘቃልሕዎም ናይ ፈጠራ ወረታት ኮነ ተባሂሎም ዝግበሩ ዘለዎም እኩይ ተግባራት ፈጠራ ምዃኖም ኩሉ ክግንዘብ ይግባእ፡፡ ስለዝኾነ ብሄራዊ ክልላዊ መንግስቲ ትግራይ ንህዝብና ዘድልዮ ሓበሬታ ከከም ኩነታቱ ብዕሊ ስለዝህብ፣ ዝኾነ ወዲ ትግራይ ብናፀላኢ ወረ ክደናገር ከምዘየብሉ ንሕብር፡፡
ክብርን ሞጎስን ንስዋኣትና!
ብሄራዊ ክልላዊ መንግስትን ትግራይ
29 ጥቅምቲ 2013 ዓ.ም

መግለፂ ቅዋም ፎረም ውድባትን ማሕበራትን ትግራይ ንመኸተ

ፎረም ውድባትን ማሕበራትን ትግራይ፣ ኣብ ዝባን ህዝቢ ትግራይ ኣርዑት መግዛእቲ ብምድዕናን ቸቸ ንምባል ተሃንዲዱ ዝንቀሳቐስ ዘሎ ፀረ ህዝቢ መድሐርሐራይ ሓይሊ ትምክሕትን ካልኦት ፀገማትን ንምምካት ዝተጣየሸ 27 ውድባትን ማሕበራትን ዝሓቖፈ ፎረም ኮይኑ፤ፎረምና እዚ ሕዚ በፂሑ ዘሎ ምዕባለ ፀላኢ ተግባር ኣመልኪቱ እዚ ዝስዕብ መግለፂ ኣውፂኡ ኣሎ።
ኣብ ዝሓለፉ ልዕሊ ክልተ ዓመታት መድሐርሐራይ ጉጅለ ኣብይን ሓሻክሩን ናይቶም ዝቐበርናዮም ስርዓታት መቐፀልታ ዝኾኑ ውልቀ መላኺ ስርዓት ንምንጋስን ሰንሰን ኣቢሉ ንምግዛእ ምስ ሕዱር ቂም ዘለዎም ግዳማዊ ሓይልታት ብምሕባር ኣብ ዝባን ህዝቢ ትግራይ ክግመት ዘይኽእል ግፍዕን መከራን ንምብፃሕ እናሰርሐ ፀኒሑ እዩ።
ብብሄሮም ጥራሕ ተፈልዮም ኣብ ዝተፈላለዩ ክፍልታት ኢትዮዽያ ዝርከቡ ተጋሩ ፈተውቲ ህዝቢ ትግራይን ግዳይ ቅትለት፣ማእሰርትን ምንግልታዕን ምግባር ከይኣኽሎ ህዝቢ ትግራይ ብቓልሱ ዘረጋገፆ ኣካል መሰል ዓርሰ ውሳነኡ ዝኾነ መረፃ ከይካየድ ዘይፈንቀሎ እምኒ ኣይነበረን።
ምንጋስ ስርዓት ዲሞክራሲ ካብ ኣፋዊ መሸቀጢ ሓሊፉ ድልየት ዘይብሉ ውልቀ መላኽ ሓሻክሩን ህዝቢ ትግራይ ንዓለም ብዘደመመ መንገዲ ፍፁም ሰላማዊ፣ ፍትሓውን ዴሞክራስያዊን መረፃ ኣካይዱ መንግስቲ ምምስራቱ እቲ ውልቀ መላኺ ኣብ መላእ ሃገርን ዓለምን ዓብዪ ፖለቲካዊ ክሳራን ውርደትን ስለዘሕቖፎ ነዚ ንምቕያር ናይ ብሄር ብሄረሰባትን ህዝብታትን ማዕርነት መረጋገፂ ክኸውን ህዝብታት ኢትዮዽያ ዝተኸልዎ ቤት ምኽሪ ፌዴሬሽን ጨውዩ ኣካል መሳርሒ ጭቆናን ወፅዓን ብምግባር፣ ኣብ ልዕሊ ህዝቢ ትግራይ ቅሉዕ ብሄራዊ ጥቕዓት ኣዊጁ ኣሎ።
እምኒ ዓረ ዝኾነ ህዝቢ ትግራይ ንሽርሒ እቲ ዘይሕጋዊ ጉጅለ ኣብይ ቀቀዲሙ እናፍሸለ ስለዝኣበዮ፣ህዝብና ንምስኳን ብሕግታት ዝተሓባበሩ መንግስታት ክልኩል ዝኾነ መሳርሒ ኲናት ብምጥቃም፣ ህዝቢ ትግራይ ክጠምን ክሓምምን ብምሕሳብ ብዕስለ ኣንበጣ ዘራእትና ክጠፍእ፣ ናይ ምክልኻል ዓቅምና ምስንኻል፣ሕማም ኮሮና ቫይረስ ክስፋሕፋሕ ንዕሸል ተምሃሮ መሸፈኒ ኣፍን ኣፍንጫን ከይረኽቡ ብምግባር ኢሉ እውን ሕጋዊ ብፅሒትና ዝኾነ ዓመታዊ በጀት ህዝብን መንግስትን ትግራይ ከይወሃብ ከልኪሉ እዩ።
ታሪኽ ምስራሕ ኣመሉ ዝኾነ ህዝቢ ትግራይ እዚ ኹሉ ክኢሉ ብትዕግስትን ብጥበብን ብምሕላፍ ድኽነትን ድሕረትን ንምጥፋእ ዘይተሓለለ ቃልሲ እናገበረ ኣብዘለሉ እዋን ፍፁም ፅንዓቱን ትረቱን ዘይተውሓጠሉ ውልቀ መላኺ ኣብይ ወታደራዊ ኲናት ኣዊጁ ኣሎ።
ዘሎ ዓቕምታቱ ብሙሉኡ ኣዋፊሩ ኣብ ልዕሊ ህዝቢ ትግራይ ኲናት ብምኽፋት ብኣውሮፕላን ዝተሓገዘ ደብዳብ ጌሩ ኣሎ።
ኣብ ዝባን ብህዝቢ ዝተመረፀ መንግስቲ ትግራይ እቲ ዘይሕጋዊ ስልጣኑ ዘብቀዐን ጉጅለ፣ ትግራይን ህዝቢ ትግራይን ኣብ ቀይዲ ወታደራዊ ኮማንድ ፖስት ክኸውን ኣዊጁ ንምትግባር ደርጓሕ ይብል ኣሎ።
እዚ ፀረ ህዝቢ መድሐርሐሪ ሓይሊ ኣብ ዝባን ህዝብና ዝኣወጆ ውግእን ዝገብሮ ዘሎ ደብዳብን ከም ህዝቢ ከየንበርከኸና ክንምክቶ ኢና።
ኣብዚ ሕዚ እዋን መንግስቲ ትግራይ ዝገብሮ ዘሎ ኩለ መዳይ ዓርሰ ምክልኻልን መኸተን፣ ፎረምና ግድኡ ክፃወት ድልዋት ምዃንና ነፍልጥ።
እቲ ተሃንዲዱ ዝመፀ ሓይልን መሻርኽቱ ኢሰያስን ንመወዳእታን ንሓዋሩን ከምቶም ሕሉፍ ስርዓታት ሓመድ ድበኦም ክኽደኑ ኩለ መዳይ ቃልስና ወሊዕና ኣሎና።
ነዚ እውን ህዝብን መንግስትን ትግራይ ንዝገብረልና ፃውዒት ኩሉ ድሉዋት ምዃንና ነፍልጥ።
ህዝብን መንግስትን ትግራይ ኣንፃር ውልቀ መላኽን ኣሃዳውያን ሓይልታት ዝገብሮ ዘሎ ኲናት፣ ፍትሓውን ርትዓውን እዩ፤ ንሕና ንስዕር!
ኩሉ ነገር ትሕቲ ሃለዋትን ድሕንነትን ህዝብና!!
ዓወት ንህዝቢ ትግራይ!!
ውድቀት ንመድሐርሐርቲ!!
ፎረም ውድባትን ማሕበራትን ትግራይ
27 ጥቅምቲ 20013 ዓ.ም
መቐለ፣ትግራይ

"ተረፍ መረፍ ደርጊ ንምድምሳስ ዕጥቅታትና ኣስጢምና ተዳሊና ኣለና፡፡"ነባራት ተጋደልቲ ደቂ ኣንስትዮ ከተማ መቐለ
ህዝቢ ትግራይ ን17 ዓመት ኣብ ዘካየዶ ዕጥቃዊ ቓልሲ መስተንክራዊ ታሪኽ ካብ ዘመዝገባ ደቂ ኣንስትዮ ተጋደልቲ ሓንቲ ዝኾነት ተጋዳሊት ብርዛፍ ሃ/ስላሴ ካብ 1975 ዓ/ም ጀሚራ ናብቲ ዕጥቃዊ ቃልሲ ተፀምቢራ ዕድመ ንእስነታ ኣብቲ ዕጥቃዊ ቃልሲ ብምሕላፍ ነቲ ክሳብ ሐዚ ዝነበረ ሰላም፣ ልምዓትን ዲሞክያስን ንኽረጋገፅ እጃማ ፈፂማ እያ፡፡
ወ/ሮ በርሆ ዘነበ ድማ ዝነበረን ዉሉድ ናብቲ ዕጥቃዊ ቃልሲ ብምዉፋር ዕጥቅን ስንቅን ኣብ ምድላዉ ዝዓዘዘ ግደ ዝነበረን እየን፡፡
እዘን ደቂ ኣንስትዮ ነባርነተን ኣብ ከተማ መቐለ እንትኸዉን ህዝብን መንግስትን ትግራይ ቀንዲ ፀላኢና ድኽነት ኢዩ ኢሉ ብምእማን ስላምን ልምዓትን ክልሉ ንምርግጋፅ ሃርኮት ኮት ኣብ ምባል ዝርከብ ህዝቢ ትግራይ ኣብ ልዕሊኡ ብዉልቀ መላኺ ኣብይን መሻርኽቱ ዉልቀ መላኺ ኢሳያስ ኩናት ምእዋጁ ብትኹረት ከም ዝቃለሰኦ ገሊፀን፡፡ 
ህዝቢ ትግራይ ኩናት ንማንም ዘይጠቅምን ህዝቢን ሃፍትን ዘዉድምን ምዃኑ ልዕሊ ማንም ብተግባር ከም ዝፈልጦ ዝገለፃ እተን ደቂ ኣንስትዮ ግን ድማ ህዝቢ ትግራይ ወፅዓ ዝቕበል እንግዳዕ ከም ዘይብሉን ሐዚ እቲ ዉልቀ መላኺ ንህዝቢ ትግራይ ዘይኮነ ሽም ብምሃብን ብምፅላምን ካልኦት ክልላትን ብሄረሰባትን ኣብ ልዕሊ ህዝቢ ትግራይ ንክለዓሉ ዝሰርሖ ዘሎ ሽርሒ ዝወደቐ ፖለቲካን ዓቕሊ ፅበትን እዩ ኢለን፡፡ 
እቲ ኣብ ልዕሊ ህዝቢ ትግራይ ተኣዊጁ ዘሎ ኣዋጅ ኩናት ድማ ተተሊሙሉ እናፈከረን እናፈራረሕን ድሕሪ ምፅናሕ ሕዚ ናብተግባር ከም ዝተኣተወ ዝሓበራ እተን ኣዴታት ነዚ ድማ ኣብ ጉኒ ህዝብን መንግስተን ትግራይ ብምኻን ንምምካት ኣድላይ ዘበለ ምድላዉ ይዉግና ከምዘለዋ ገሊፀናልና፡፡ 
ኩሉ ትግራዋይ ኣብ ጎኒ ህዝብን መንግስትን ትግራይ ኮይኑ ክቃለስ እተን እተን ኣዴታት ፃዉዒተን ኣቕሪበን፡፡
ርክብ ህዝብን መንግስትን ክልል ትግራይ
28 ጥቅምቲ 2013 ዓ/ም
ፍልፍል፦ ቴሌቪዥን ትግራይ

ውድባዊ መግለፂ ሳልሳይ ወያነ ትግራይ!
መዝነት ፌደራል ዝሓዘ ዘይተመረፀን ዘይሕጋዊን መንግስቲ ኣብ ልዕሊ ህዝቢ ትግራይ ቅሉዕ ኣዋጅ ኲናት ከም ዝኣወጀ ተፈሊጡ ኣሎ።
ውድብና ሳልሳይ ወያነ ትግራይ እዚ ኣዋጅ ኲናት ኣብ ልዕሊ ብሄራዊ ረብሓታትን ህልውናን ህዝቢ ትግራይ ዝተኣወጀ ምዃኑ ይኣምን።
እዚ ኣዋጅ ኲናት:
1. ኣንፃር መንግስትነትናን መሰል ርእሰ ውሳነናን ዘቕነዐ ምዃኑ
2. ኣብ ልዕሊ ግዝኣታውን ብሄራዊን ሓድነት ህዝቢ ትግራይ ዝተፈነው ምዃኑ
3. ኣብ ልዕሊ ልእላውነት ህዝቢ ትግራይ ዝተኣወጀ ምዃኑ
4. ብቐንዱ ድማ ኣንፃር ክብርታት፣ መንነትን ኢሉ እውን ህላወ ህዝቢ ትግራይ ዝተኣወጀ ናይ ጥፍኣት ኲናት ምዃኑ ክስመረሉ ይግባእ።
ሳልሳይ ወያነ ትግራይ እዚ ብወገን ትግራይ ዘይድለ ኲናት ንዝምልከቶም ኣካላት ፃውዒት እንተቕርብ ግቡእ ሓላፍነቶም ከም ዝዋፅኡ ብምእማን እዩ።
1. ሓይልታት ምክልኻል ሃገርን ኣካላት ፀጥታ ፌደራልን
ትግራይ ኣካል ፌደሬሽን ብምዃን ዘጣየሸትኩም ሓይልታት ምክልኻል ሃገርን ኣካላት ፀጥታ ፌደራልን ኣንፃር ዝተጣየሽክምሉ ሕገ መንግስታዊ ልእኽቶን ዕላማን ዝኾነ መመርሒን ትእዛዝን ከይትፍፅሙ ንፅውዕ።
ውድብና ንድሕንነትን ሰላምን ህዝብና ከምእትውግኑ ይኣምን።
2. ን ብሄራት ኢትዮጵያ 
እዚ ኲናት ኣብ ልዕሊ መሰል ርእሰ ውሳነ ዝተኣወጀ እዩ።
ንመሰል ርእሰ ውሳነ እትቃለሱ ብሄራትን ፖሎቲካዊ ሓይልታትን ኢትዮጵያ እዚ ኲናት ኣብ ልዕሌኹም እውን ዝተኣወጀ ምዃኑ ክትግንዘቡ ይግባእ።
ስለዚ መሰል ርእሰ ውሳነና ንምውሓዝ ኣብ እንገብሮ ብሄራዊ ቃልሲ ኣብ ጎኒ ህዝቢ ትግራይ ክትስለፉን መሳርሒ እዚ ዘይተመረፀን ዘይሕጋውን መንግስቲ ፌደራል ካብ ምዃኑ ክትቁጠቡ ንፅውዕ
3. ናይ ደገ መንግስታትን ሓይልታትን
ትግራይ ተገዲዳ ኣትያቶ ኣብ ዘላ መሰል ርእሰ ውሳነ ናይ ምኽባር ቃልሲ ኣወንታዊ ኣበርክቶ ክህልዎም እናፀዋዕና ነቲ ዘይተመረፀን ዘይሕጋውን መንግስቲ ፌደራል ድማ ካብ ዘይሕጋዊ እወጃ ኲናትን ተግባራቱን ክእርነብ ፅዕንቶ ክገብሩ ንፅውዕ።
ካብዚ ወፃኢ ነቲ ጉዳይ ካብ ዘጋድዱ ኢድኣታውነታት ክእርነቡ ንሓትት።
ብፍላይ ድማ ንህዝቢን ሰራዊትን ኤርትራ እዚ እወጃ ኲናት ኣብ ልዕሊ መሰል ርእሰ ውሳነ ህዝቢ ትግራይ ጥራሕ ዘይኮነስ መለለይ ባህሪ እዚ ኲናት ዝኣወጀ ሓይሊ ምስ ንርኢ ውርሻ ናይቶም ብሓባር ኮይንና ዝሰዓርናዮም ጨቆንቲን ገዛእቲን ስርዓታት ከቐፅል ዝመፀ እዩ።
ስለዚ እዚ እወጃ ልእላውነትን ናፅነትን ኤርትራ እውን ክምንጥል ዝህንደድ ዘሎ ሓይሊ ምዃኑ ክንገልፀልካ ንፎቱ።
ስለዚ ህዝቢን ሰራዊትን ኤርትራ ምእንቲ ዘላቒ ልእላውነትን ረብሓን ህዝቢ ኤርትራ ክትብሉ ኣብ ጎኒ መሰል ርእሰ ውሳነ ትግራይ ክትስለፉ ንፅውዕ።
4. ንዓለም ለኸ ማሕበረሰብ
እዚ እወጃ ኲናት ናይዚ ዞባ ሰላምን ምርግጋዕን መወዳእታ ዘይብሉ ህውከትን ዕግርግርን ዝወስድ ብምዃኑ፤ ቅድሚ ሰፍ ዘይብል ሰብኣዊ፣ ቁጠባውን ፀጥታኣውን ኪሳራ ምብፃሑ ኣብ ልዕሊ እዚ እወጃ ኲናት ዝኣወጀ ዘይተመረፀን ዘይጋሕውን መንግስቲ ፀቕጢ ንኽገብር ንውፅዕ።
ዝኸበርካ ህዝብና!
እዚ እወጃ ኲናት ኣብ ልዕሊ ንዘበናት ተቓሊስካ ዘረጋገፅካዮ መሰል ርእሰ ውሳነ ምዃኑ ግሁድ እዩ።
እዚ ምስ ህልውናኻ ብቐጥታ ዝተኣሳሰር መሰል ንሓንሳብን ንሓዋሩን ንምጥፋእ ዝዓለመ እወጃ ኲናትን ጥፍኣትን እዩ።
ስለዚ ምስቲ ተቓሊስኻ ተኺልካዮ ዘለኻ መንግስትኻ ኮይንካ ንዘላቒ ረብሓታትን ህላወኻን ክትቃለስ ፃውዒትና ነቕርበልካ።
ኣብ መወዳእታ ሳልሳይ ወያነ ትግራይ ከም ህዝቢ ተኣዊጁልና ንዘሎ እወጃ ኲናትን ጥፍኣትን ብትሪ እናኾነነ ነዚ እወጃ ኲናት ንምፍሻል ንምስዓርን ኣብ ዝግበር ብሄራዊ ቃልሲ ኣብ ጎኒ ህዝብን መንግስትን ትግራይ ከም እንስለፍ ደጊምና ክነረጋግፅ ንፎቱ።
ዓወት ንህዝቢ ትግራይ!
ቢሮ ርክብ ህዝብን መንግስትን ክልል ትግራይ
28 ጥቅምቲ 2013ዓ/ም
ፍልፍል፦ ድህረ ገፅ ሳልሳይ ወያነ ትግራይ

ውልቀ መላኺ ኣብይ ኣሕመድ ዝኣወጆ ኲናት መሰል ዓርሰ ውሳነ ህዝቢ ትግራይ ዝጥሕስ ብምዃኑ ኣብ ጎኒ መንግስቲ ተሰሊፍና ክንፋረዶ ኢና፡፡ ሳልሳይ ወያነ
ቢሮ ርክብ ህዝብን መንግስትን ክልል ትግራይ
መቐለ፣ 27 ጥቅምቲ 2013 ዓ.ም
ፍልፍል ፦ቴሌቪዥን ትግራይ

ሰበር ዜና
"ነቶም ኣብ ርሑቕ ዘለው ኣዘዝቶም ‘ውን ክነርክበሎም ኢና!
" ርእሰ ምምሕዳር ብ/ክ/መ/ትግራይ ዶ/ር ደብረፅዮን ገ/ሚካኤል 
ቢሮ ርክብ ህዝብን መንግስትን ትግራይ
27 ጥቅምት 2013 ዓ.ም 
ፍልፍል:-ቴሌቪዥን ትግራይ

ኣብ እዋናዊ ጉዳይ ኣድሂቡ 26 ጥቅምቲ 2013 ዓ.ም፣ ኣብ ዝተውሃበ መግለፂ፣ ርእሰ ምምሕዳር ብሄራዊ ክልላዊ መንግስቲ ትግራይ ዶክተር ደብረፅዮን ገ/ሚካኤል ካብ ዝበልዎም:¬- 
• እቲ ኣብ ስልጣን ዘሎ ዘይሕጋዊ፣ ውልቀ መላኺ ጉጅለ ኣብ ልዕሊ ህዝቢ ትግራይ ዕላዊ ኲናት ምስ ኣወጀ እውን መደራጉሕ ቀፂሉሉ ኣሎ::
• በጀት ምክልካል ጥራሕ ከይኮነስ፣ ግልጋሎታት መብራህትን ቴሌኮምን ከልኪሉ ኣሎ::
• ኣብ ምክልካል ሃገር ዝርከቡ ተጋሩ ካብ ስራሕ ይእገዱ፣ ዕጥቂ ክፈትሑን ክእሰሩን ይግበር ኣሎ::
• ሰብ ሃፍቲ ተጋሩ ይህደኑን ኣካውንቶም ይብርበርን::
• እንተኮነ ንውልቀ መለኽቲ ከገልግል ናብ ትግራይ ዝኣቱ ኣብኣ እዩ ዝቕበር::
• ህዝብን ሰራዊትን ኤርትራ ዛጊድ ንፃውዒትና ተቐቢሎም ንዝሃብዎ እወንታዊ ምላሽን ኣብ ውሽጥን ኣብ ደገን ኮይኖም ነቲ ዘርኣዩዎ ፖለቲካዊ ቅዋምን ዝለዓለ ምስጋና ኣለና:: 
• ኣብ መወዳእታ ተገዲድና ናብ ከናት ኣቲና ኣለና:: እቲ ዝካየድ ውግእ ፍትሓዊ እዩ:: ኣብ መንነት ህዝቢ ትግራይ ዝዕልል ሓይሊ ክህሉ ኣይኽእልን:: ብምዃኑ ናይ ኩሉ ህዝቢ ውግእ እዩ:: ኩሉ ድማ ክረባረብ ይግባእ::
ቃልስና ሓፂርን መሪርን እዩ፤ ዓወትና ናይ ግድን እዩ!!
ቢሮ ርክብ ህዝብን መንግስትን ክል ትግራይ
መቐለ፣ 27 ጥቅምቲ 2013

ኣብ ትግራይ ብዘሎ መሳርሒ ኵናት ተጠቂሞም ትግራይ ንምጭፍጫፍ ዝነበሮም ሕልሚ ሙሉእ ብሙሉእ ፈሺሉ ኣሎ።
ንመትከል ንስዋእ ኢና ሐዚ ግን ሙሉእ ኣፅዋር እዉን ዓጢቕና ኣለና።
እዚ ኣፅዋር ትግራይ ክንሕልወሉ ኢና።
ብዝኾነ ይኹን ሸነኽ ንዝመፀና ወራሪ እውን ክንምክተሉ ተዳሊና ኣለና።
እቲ ቀንዲን ወሳንን ጉዳይ መትከላዉነት እኳ እንተኾነ ሐዚ ግን ዋላ ብዕጥቂ ልዕሊ ፌዴራል ዓጢቅና ኢና።
እዚ ሰሜን ኣብ ጎኒ ትግራይ ተሰሊፉ ኣሎ።
ስለዚ ኣብ ልዕሌና ዝተኸፈተ ኵናት ብዓወት ክንዛዝሞ ኢና።
ርእሰ ምምሕዳር ትግራይ
ዶ/ር ደብረፅዮን ገ/ሚካኤል
ቢሮ ርክብ ህዝብን መንግስትን ትግራይ
26 ጥቅምቲ 2013 ዓ/ም 
መቐለ
ፍልፍል:-ቴሌቪዥን ትግራይ

ሰበር ዜና
ርእሰ ምምሕዳር ብሄራዊ ክልላዊ መንግስቲ ትግራይ ዶክተር ደብረፂዮን ገ/ሚካኤል ናይ ሰላም ኣማራፂ ነፂጎም ኣብ ልዕሊ ህዝቢ ትግራይ ኲናት ኣዋጅ ንዝኣወጁ ናይ ርሑቕን ቀረባን ፀላእቱ ንምድምሳስ ዘኽእል ሙሉእ ዓቕሚ ወኒኑ ከምዘሎ ገሊፆም፡፡
ቢሮ ርክብ ህዝብን መንግስትን ክልል ትግራይ
26 ጥቅምቲ 2013 ዓ/ም
ፍልፍል:-ቴሌቪዥን ትግራይ

ኣዘዝትን ኣባላትን ሰሜን እዝ ንፌደራል መንግስቲ ብምንፃግ ምስ መንግስትን ህዝብን ትግራይ ምስላፎም ዝምልከት ዝተውሃበ መግለፂ
ስልጣን መንግስቲ ፌደራል ብዘይ ሕጋዊ መንገዲ ተቖፃፂሩ ዘሎ ኣሃዳዊ ውልቀ መላኺ ሓይሊ ህዝቢ ትግራይ ንምምብርካኽ ምስ ሓይልታት ወፃኢ ተሻሪኹ ልኡላውነት ሃገር ኣሕሊፉ ክሕደትን በደልን ይፍፅም ኣሎ።
ህዝቢ ትግራይ ሕገ መንግስቱ ኣኽቢሩ መሰል ዓርሰ ውሳንኡ፣ ኮቪድ 19 ብምክልኻል ታሪኻዊ መረፃ ብምክያዱ ተኸታታሊ ግፍዕታት ኣብ ልዕሊኡ እናተፈፀመሉ ይርከብ።
ኣብ ቀረባ ድማ እዚ ዘይሕጋዊ ኣሃዳዊ ውልቀ መላኺ ህዝቢ ትግራይ ብወታደራዊ ሓይሊ ንምስኳንን ንምምብርካኽን ኣብ ሙሉእ ኢትዮጵያ ዘሎ ሰራዊት ምክልኻል ኣብ ተጠንቀቅ ብምእታውን ብምጉዕዓዝን ትግራይ ንምውራር ወፊሩ ኣሎ።
ውድብ፥ መንግስትን ህዝብን ትግራይ ፖለቲካዊ ኣፈላላያት ብሰላም፥ ብፖለቲካ፥ ብሕጊ ብስርዓት ብዘተ ክፍታሕ ይግባእ ኢሎም ብተደጋጋሚ ፃውዒት እንተቕረቡ ዝተውሃቦም ምላሽ ከም ህዝቢ መቕፃዕቲ እዩ።
እዚ ዘይሕጋዊ፥ ውልቀ መላኺ ሓይሊ ናብ ዝኸፍአ ኲናትን ጥፍኣትን ቅድሚ ምውሳዱ መንግስቲ ትግራይ ምስ ኣዘዝትን ኣባላትን ሰሜን እዝ ብምትሕብባር ንፌደራል መንግስቲ ብምቅዋም ብሓባር ምቅላስ ጀሚሮም ኣለዉ።
ብመሰረት’ዚ ካብ ሎሚ ጀሚሩ እዞም ዝስዕቡ ተግባራዊ ክኾኑ ተወሲኑ ኣሎ።
1. ኣብ ውሽጢ ትግራይን ናብ ትግራይን ዝግበር ዝኾነ ይኹን ምንቅስቓስ ሰራዊት ምክልኻል ሃገር ዝተኸልከለ እዩ።
2. ናብ ትግራይ ዝኾነ ይኹን ናይ ኣየር በረራ ዝተኸልከለ እዩ።
ነዚ ውሳነ ብምጥሓሰ ብኣየር ኣብ ህዝብን ንብረትን ጉድኣት ንምብፃሕ ዝግበር ዝኾነ ይኹን ፈተነ ግና ተመጣጣኒ ስጉምቲ ከምዝውሰድ።
3. ካልኦት ኣዘዝትን ኣባላትን ሰራዊት ምክልኻል ልክዕ ከም ሰሜን እዝ ንውልቀ መላኺ ኣሃዳዊ ስርዓት ብምንፃግ ኣብ ጎኒ ህዝብኹም ክትስለፉን ልኡላውነት ሃገርኩም ክተድሕኑን ታሪኻዊ ሓላፍነትኩም ክትዋፅኡ ንፅውዕ።
4. ኣዘዝትን ኣባላት ሰራዊትን ካብ ዝኾነ ይኹን ቦታ ይምፅኡ ደቂ ህዝቢ ትግራይ ስለዝኾኑ ፖለቲካዊ ፍታሕ ክሳብ ዝርከብ ግቡእ ክንክን ዝግበረሎም ምዃኑ ነፍልጥ።
5. ኣብ ውሽጢ ትግራይ ካብን ናብን ናይ ትራንስፖርት ኣገልግሎት ኣይህሉን።
ህዝቢ ትግራይ ኣብ ልዕሊ ድሕንነትካን ህልውናኻን ዘንፀላለወ ጭቡጥ ሓደጋ ንምምካትን ንምምካንን ዘጋጥሙ ፀገማት ብፅንዓት ብምሕላፍ፥ ዝተጀመረ ቃልሲ ዝተማልአ መዕለቢ ክሳብ ዝረክብ ከም ወትሮኻ ድሙቕ ታሪኽ ንኽትሰርሕ ብዝልዓለ ድልውነት ቃልስኻ ቀፅል።
ክብርን ሞገስን ንሰማእታትና!
ብሄራዊ ክልላዊ መንግስቲ ትግራይ 
ጥቅምቲ 2013 መቐለ

ማሕበር ልምዓት ትግራይ ቁፅሪ ኣባላታ ካብ እዋን ናብ እዋን እናሰሰነ ይኸይድ ምህላው ኣፍሊጣ 
ፕሮጀክት ሓድነት ተጋሩ ዝኾነት ማሕበር ልምዓት ትግራይ ኣብ ኣፈፃፅማ መደባት 2012ን ዓ.ም ትልሚ 2013ን ከምኡ እውን ንህዝቢ ናብ ልምዓት ንምልዕዓልን ግንዛበ ንምትሓዝን ዓሊማ ካብ ጣብያ ክሳብ ክልልን ምምሕዳር ከተማ ኣዲስ ኣበባን ዝዘለቑ መድረኻት እናሳለጠት መፂኣ እያ።
ከም ውፅኢቱ ህዝቢ ኣብ ፅላል ማልት ዓሲሉ ዝክኣሎ ሓገዝ እናገበረ ከምዝመፀ ዳይሬክተር ዳይሬክቶሬት ኮምዩኒኬሽንን ርክብ ህዝብን ኣይተ ሙሉጌታ በላይ ሓቢሮም።
እቶም ዝተሳለጡ ዓበይቲ ህዝባዊ መድረኻት ነጋዶ፣ ሰብ ሃፍቲ፣ ሓረስቶት፣ ነበርቲ ከተማ፣ ሰራሕተኛታት መንግስትን ውልቀ ትካላትን፣ ተምሃሮ ቀዳማይን ካልኣይን ብርኪ ኣብያተ ትምህርቲ፣ ዩኒቨርስቲ፣ ኮሌጃትን ካልኦትን ኣብ ፅላላ ክዓስሉ ተሰሪሑ እዩ፡፡ በዚ መሰረት ኣብ ቐዳማይ ርባዕ ዓመት 2013 ዓ.ም ጥራሕ 275,977 ቀዋሚ ኣባላት ክፈርዩን ክዕቀቡን ተገይሩ እዩ፡፡ ካብ ዝተዓቀቡ ኣባላታ ድማ ልዕሊ 13 ነጥቢ 9 ሚልዮን ብር ክርከብ ምኽኣሉ ኣይተ ሙሉጌታ ገሊፆም።
ማሕበር ትግራይ ሒዛቶም ዘላ መደባት ናብ ዝለዓለ ብራኸ ከሰጋግርዋ ዘኽእሉ ህንፀት 12 ፍሉያት ካልኣይ ብርኪ ኣብያተ ትምህርቲ፣ 21 ማእኸላት ሳይንስን ቴክኖሎጅን፣ ኣብ 160 ቀዳማይ ብርኪ ኣብያተ ትምህርቲ ዲጂታል ትምህርቲ ምትእትታው፣ ምጥያሽ ማእኸላት ቨርችዋል ኮምፒዩተርን ዲጂታል ኦፍላይን ላይብረሪን ካልኦት ውራያት ልምዓት ትምህርትን ጥዕናን እትውግኖም ዘላ ዓበይቲ ዕማማት እዮም፡፡ ነዚኦም ኣብ መወዳእትኦም ንምብፃሕ ቁፅሪ ኣባልነት ማልት ክስስን ብኡ ኣቢሉ ዝርከብ ገንዘባውን ንዋታውን ሓገዝ ንኽብርክት ኩሉ ትግራዋይ ኣባል ማሕበር ልምዓት ትግራይ ኮይኑ ኣብ ዝግበር ምንቅስቓስ ዜግነታዊ ግቡኡ ንክፍፅም እቶም ዳይሬክተር ዳይሬክቶሬት ፀዊዖም።
ማሕበር ልምዓት ትግራይ ኣብ በጀት ዓመት 2012 ዓ.ም ብዝወገነቶም ውራያት ልምዓትን ስራሕቲ ምልዕዓል ህዝብን ልዕሊ 1 ነጥቢ 3 ሚሊዮን ኣባላት ኣብ ፅላላ ክዓስሉ ብምግባር ኣብ ዓለም ካብ ዝርከቡ ተመሳሰልቲ ዓበይቲ ማሕበራትን ገበርቲ ሰናይ ትካላትን ተርታ ክትስለፍ ምኽኣላ ተሓቢሩ።
ቢሮ ርክብ ህዝብን መንግስትን ክልል ትግራይ
24 ጥቅምቲ 2013 ዓ.ም
ፍልፍል፦ ማልት

ኣብ መፋስስ ተከዘ ኣብ ስራሕቲ ልምዓት መስኖ ዝተዋፈሩ ሰብ ሃፍቲ ንቅድመ ድልውነት መኸተ ወራር ዕስለ ኣምበጣ ዝውዕል ሓገዝ ገይሮም፡፡
መተሓባበሪ ምትእኽኻብ እቶት መኸተ ወራር ዕስለ ኣንበጣን ሓላፊ ዘፈር ቁጠባ ወረዳ ወልቃይትን ኣይተ ፀጋይ ታፈረ እቲ ኮሚቴን ከም ዝሓበርዎ፣ ወራር ዕስለ ኣምበጣ ከስዕቦ ዝኽእል ሓደጋ ብምርዳእ ንቅድመ ድልውነት ዝውዕል ካብ መንግስቲ ሰራሕተኛታት፣ ካብ ናይ ወረዳ ኣመራርሓ፣ ካብ ሰብ ሃፍን ካብ ሕብረተሰብን 113 ሽሕን 622 ብር ተኣኪቡ፡፡
እቲ መኸተ ወራር ዕስለ ኣንበጣን ንምክልካል ግደ ሰብሃፍትን መናእሰይን ዝዓዘዘ ከምዝኾነ ቤት ፅሕፈት ርክብ ህዝብን መንግስትን ወረዳ ወልቃይት ኣብ ዘውፀኦ ሓበሬታ የመላክት፡፡
ቢሮ ርክብ ህዝብን መንግስትን ክልል ትግራይ
24 ጥቅምቲ 2013 ዓ/ም

ማሕበር ልምዓት ትግራይ ኣብ መኸተ ወራር ዕስለ ኣምበጣ ኣድሂባ ንዓለምለኸ ማሕበረሰብ ዘቕረበቶ ፃውዒት ሓገዝ ቀልቢ ሚድያታት ስሒቡ 
ማሕበር ልምዓት ትግራይ ኣብ ክልል ትግራይ ኣጋጢሙ ዘሎ ወራር ዕስለ ኣምበጣ ከብፅሖ ዝኽእል ከቢድ ማህሰይቲ ንምምካት ኣብ ውሽጥን ወፃኢ ዓድን ዝርከቡ ተጋሩ ብምልዕዓልን ህፁፅ ፃውዒት ደገፍ ብምቕራብን ሃፍቲ ኣብ ምትእኽኻብ ዘይተሓለለ ፃዕሪ ብምግባራ ኣብ መላእ ዓለም ዝርከቡ ተጋን ኤርትራውያን ኣሕዋትን ኣሓትን ኣብ ጎኒ ማልት ዓሲሎም ብገንዘብን ንዋትን ዝክኣሎም ደገፍ እናገቡሩ ’ዮም።
እቲ ሓገዝ ዝንኣድ ሓድነትን ምትሕግጋዝን ህዝቢ ትግራይን ኤርትራውያን ኣሕዋትን ዝተርኣየሉ ኮይኑ ኣጋጢሙ ዘሎ ፀገም ካብ ዓቕሚ ህዝቢ ትግራይ ንላዕሊ ስለዝኾነ ማሕበር ልምዓት ትግራይ ንማሕበረሰብ ዓለም ብፍላይ ከዓ ንዓለምለኸ ትካላት ገበርቲ ሰናይን መድረግቲ ኣካላትን ዘቕረበቶ ህፁፅ ፃውዒት ሓገዝ ቀልቢ ሚድያታት ይስሕብ ኣሎ።
ካብዚኦም ሓደ ኣብ 80 ሰከንድታት 1 ነጥቢ 5 ቢሊየን ሰባት ዝጉብንይዎ መርበብ ሓበሬታ ያሁ ድማ (Yahoo) "ተጋሩ ሓረስቶት ወራር ዕስለ ኣምበጣ ይምክቱ ኣለው" ብዝብል ርእሲ ኣብ ቅድሚት ገፁ ንንባብ ኣብቂዑ ማሕበር ልምዓት ትግራይ ዝገበረቶ ፃውዒት ሓገዝ ዕላዊ ገይሩዎ እዩ።
ያሁ ንፈፃሚ ዳይሬክተር ማሕበር ልምዓት ትግራይ ዶ/ር ኣክሊሉ ሃይለሚካኤል ፀሪሑ ኣብ ዘውፅኦ ሓበሬታ ሓደጋ ወራር ዕስለ ኣንበጣን ምስ ተላባዲ ሕማም ኮሮና ቫይረስ ተኣሲሲሩ ንብርክት ዝበለ ህዝቢ ናብ ሓደጋ ከምዘእቱ ምግላፆም ስዒቡ ዝቐረበ ፃዉዒት ምዃኑ የረድእ።
ቢሮ ርክብ ህዝብን መንግስትን ክልል ትግራይ
24 ጥቅምቲ 2013 ዓ.ም
ፍልፍል፦ ማልት

ዉድብ ትዴፓ ( ትግራይ ዲሞክራሲያዊ ፓርቲ) ካብ ሎሚ ጀሚሩ ብዕሊ ፈሪሱ ከም ዘሎ ኣባላት ማእኸላይ ኮሚቴ እቲ ዉድብ ኣፍሊጦም።
ሓላፊ ቤት ፅሕፈት እቲ ዉድብ ጨንፈር ትግራይ ኣይተ ብርሃነ ኣርኣያን ብፆቶምን ኣብ ጉዳይ ምፍራስ ዉድቦም ኣድሂቦም ኣብ ዝህብዎ ጋዜጣዊ መግለፂ ከም ዝሓበርዎ ንሕና ቃልስና ፈለማ እንትንጅምር ምእንተ ረብሓ ህዝቢ ትግራይ ዘቕነዐ እንበር ኣንፃር ረብሓን ድሕንነትን ህዝቢና ዘቕነዐ ኣይነበረን ምስ በሉ እንተኾነ ግና ዝሓዝናዮ ዕላማ ብእኒ ዶ/ር ኣረጋዊ በርሀን ካልኦት ኣብ ኣዲስ ኣበባ ዝርከቡ ኣመራርሓንን ኣባላትን ተጨዊዩ መሳርሒ ዉልቀ መለኽቲ ኮይኑ ኣሎ ኢሎም።
ኣብይ ኣሕመድን ኢሳያስ ኣፈወርቅን ኣብ ልዕሊ ህዝቢ ትግራይ ዝዘብጥዎ ዘለዉ ነጋሪት ኩናት ኣብ ዝአወጅሉ እዋን እቶም ኣብ ኣዲስ ኣበባ ዝርከቡ ዉሑዳት ኣመራርሓ ኣብ ክንዲ ምኹናን ምቁዋምን ስኽታ ምምራፆም ኣዝዩ ከም ዘሕዝን ገሊፆም።
ኣብዚ ሐዚ እዋን ኣብ ልዕሊ ህዝቢ ትግራይ ዝፈሓስ ዘሎ ዉዲት ጥፍኣት ፍፁም ቅቡልነት ዘይብሉን ክሱር ተግባር ምዃኑ ብምግላፅ።
ብመሰረት እዚ ድማ ንሕና ኣብ ትግራይ እንርከብ 14 ኣመራርሓ ማእኸላይ ኮሚቴ ካብ ሎሚ ዕለት 24 ጥቅምቲ 2013 ዓ/ም ጀሚሩ ኣብ ትግራይ ዝነበረ ቤት ፅሕፈትና ኮነ ምንቅስቃስና ብዕሊ ከምዝተዓፀወን ጠጠዉ ከምዘበልናን ክንገልፅ ንፈቱ ኢሎም።
ትግራይ ኣብ ጥንኩር መኸተ ኣንፃር ፀላእታ ትርከብ ኣላ ዝበሉ እቶም ኣመራርሓ በቢብርኩ ዝርከቡ ኣመራርሓን ኣባላትን ዉዱብ ትዴፓ ድማ ኣብ ጎኒ ህዝብን መንግስትን ትግራይ ተሰሊፉ ኣብ ልዕሊ ህዝቢ ትግራይ ንዝፍነዉ ዝኾነ ይኹን ወረራ ክምክት ድልዉ ኢዩ ኢሎም።
ትዴፓ 14 ኣባላት ማእኸላይ ኮሚቴ ዝነበርዎ ኮይኑ እቶም 9 ኣብ ትግራይ ዝርከቡ ምዃኖም ተሓቢሩ።
ቢሮ ርክብ ህዝብን መንግስትን ክልል ትግራይ
24 ጥቅምቲ 2013 ዓ/ም
ፍልፍል፦ ትግራይ ቴሌቪዥን

ፕሬዚደንት ዩኒቨርሲቲ ራያ ፕሮፌሰር ታደሰ ደጀ ኔን ካልኦት ላዕለዎት ኣመራርሓን እቲ ዩኒቨርሲቲ ኣብ ቐፅሪ እቲ ዩኒቨርሲቲ ብምርካብ ኩነታት ተምሃሮ እናተዘዋወሩ ኣብ ምዕዛብ ይርከቡ፡፡
ቢሮ ርክብ ህዝብን መንግስትን ክልል ትግራይ
24 ጥቅምቲ 2013 ዓ/ም

“ውግእ ክነትርፍ ተዳሊና ኢና፣ ናብ ውግእ እንተኣቲና እውን ክንስዕር ተዳሊና ኢና፡፡ ትግራይ መዐንደሪ መድሐርሐርቲ ኣይትኸውንን፡፡” ርእሰ ምምሕዳር ብሄራዊ ክልላዊ መንግስቲ ትግራይ ዶ/ር ደብረፅዮን ገብረሚካኤል
ርእሰ ምምሕዳር ብሄራዊ ክልልላዊ መንግስቲ ትግራይ ዶ/ር ደብረፅዮን ገብረሚካኤል ኣብ ህልዊ ኩነታት ኣመልኪቶም 23 ጥቅምቲ 2013 ዓ/ም ንጋዜጠኛታት ኣብ ዝሃብዎ መግለፂ ዘይሕጋውን ኣሃዳውን መንግስቲ ምስ መንግስቲ ኤርትራ ብምዃን ህዝቢ ትግራይ ንምውቃዕ ይዳሎ ኣሎ፡፡ እዚ ከዓ ናይ ክሕደት ክሕደት እዩ፡፡ ብወገን መንግስቲ ትግራይ ግን ኣብ ትግራይ ውሑስ ሰላም፣ ልምዓት፣ ምዕሩይ ምሕደራን ንምፍጣር እዩ ድሌቱ፡፡ ውግእ ኣይንደልን፣ ናብ ውግእ እንተአእትዮምና ግና ክንምክት እና፡፡ ውግእ ክነትርፍ ተዳሊና ኢና፣ ናብ ውግእ እንተኣቲና እውን ክንስዕር ተዳሊና ኢና፡፡ ትግራይ መዐንደሪ መድሐርሐርቲ ኣይትኸውንን ኢሎም፡፡ 
ሕዚ እቲ ኣብ ስልጣን ዘሎ ዘይሕጋውን ኣሃዳውን መንግስቲ ናብ ሓይሊ ይኸይድ እኳ እንተሃለወ ብሓይሊ ዝፍታሕ ነገር ግና የለን፡፡ ፖለቲካዊ ኣፈላላይ ብዘተ እዩ ዝፍታሕ፡፡
ኢሳያስ ንትግራይ ክወቅዕ ምስ ኣሃዳውያዊን ሓይልታት ተሰሊፉ እዩ፡፡ ንሕና ምስ ኤርትራውያን ናብ ውግእ ክንኣቱ ኣይንደልን፣ ዝፀንሐ ፀገም ከይፍታሕ ዝገብሩ ዘለው ክልቲኦም መራሕቲ ስለዝኾኑ ክልቲኦም ክሳብ ክንድኡ ዝፋተው እንተኾይኖም እቲ ፀገም ክፈትሕዎ እናተገበአ ህዝቢ ትግራይ ንምጥቃዕ ከም ሓደ መፃወቲ ካርዲ እናተጠቐምሉ እዮም፡፡ ብወገን መንግስቲ ትግራይ ግና ሰላም ክፍጠር ንኹሉ ኣካል እናፍለጠ እዩ፡፡ 
ዕላማ እቲ ዘይሕጋውን ኣሃዳውን መንግስቲ ካብ ዝጣየሽ ኣትሒዙ ንትግራይ ምድኻም ስለዝኾነ እቲ መኸተ ክጥንክር ኣለዎ፡፡ ናብ ውግእ ጎቲቶም እናእተውና እዮም፡፡ ንሕና ድማ መሰል ህዝቢ ትግራይ ኣይርገፅን ኢልና ክንገጥም ተዳሊና ኢና፡፡ እዚ ውግእ ናይ ኩሉ ህዝቢ እዩ።
ስለዝኾነ ድማ ህዝባዊ ኲናት ኢና ንብሎ፡፡ ኩሉ ብዓቕሙ ክምክት እዩ፤ ስለዚ ፍትሓዊ ኲናት እዩ፡፡ ፍትሓዊ ኲናት ስለ ዝኾነ ድማ ክንስዕሮም ኢና፡፡ 
ትግራዋይ ንመድሐርሐርቲ እናቐበሮም ከምዝመፀ ሕዚ እውን ክቐብሮም እዩ፤ ህዝቢ ትግራይ ዝተገመተን ዘይተገመተን ዓይነት ፀገም ንምምካት ተዳሊዩ ከምዘሎ ዶ/ር ደብረፅዮን ገሊፆም፡፡
ብኻሊእ መዳይ ወታደራውን ፀጥታውን ጉዳይ ዝምልከት ካብ መንግስቲ ወፃኢ ብፌስቡክ ይኹን ብዝኾነ ካሊእ ኣካል ክግለፅ የብሉን፡፡ ዘየድሊ ዘረባ ኣየድልን፡፡ ናይ ፀጥታ ስራሕ ከም ካሊእ ዘይኮነስ ጥንቃቐ ስለ ዘድልዮ ንመንግስቲ ጥራሕ ክንገድፎ ይግበኣና ኢሎም፡፡ 
ኣብ መወዳእታ መንግስቲ ፌድራል ኣብ ዝሓፀረ እዋን ኣብ ልዕሊ ህዝቢ ትግራይ መደራጉሕ ቅፅዓት ኣውሪዱ እዩ፡፡ ህዝቢ ብጥምየት ክመውት ምክልኻል ኣንበጣ ዕውት ከይኸውንን ሓገዝ ምግቢ ውሕስና ብፍሉይ ንትግራይ ከይውሃብን ሰሪሑ እዩ፡፡ ንኣብያተ ትምህርቲ ዝወሃብ መከላኸሊ ኮሮና ቫይረስ ዝውዕል መሸፈኒ ኣፍን ኣፍንጫ ንትግራይ ብምኽልካል ኣብ ልዕሊ ህፃናት ወሲኑ፡፡ ዋላ እኳ ዳሓር ንባዕልቶም ክብሉ ይምለስዎ እምበር ስፖርተኛታት ትግራይ ኣብ ሰፖርት ከይሳተፉ ተሰሪሑ እዩ፡፡ ፌደራላዊ ስርዓት ብምፍራስ በጀት ናብ ወረዳን ጣብያን ክከፋፈል እዩ፤ብምባል ህዝቢ ትግራይ ሕገ-መንግስቲ ስለዘኽበረ ቀጥቂጥካን ኣጥሚኻን ንምምብርካኽ ኩሉ መሳርሕታት መንግስቲ ይጥቀም ከምዘሎ ዶ/ር ደብረፅዮን ተዛሪቦም፡፡
ህዝቢ ትግራይ ሕድሪ ሰማእታት እንተየዕበረ ሕገመንግስቲ ኣኽቢሩ መሰል ዓርሰ ውሳንኡ ዘረጋግፀሉ መረፃ ኣካይዱ መንግስቱ ኣጣይሹ እዩ፡፡ መረፃ ውሳነ ህዝቢ እዩ፡፡ ህዝቢ እንተወሲኑ ከዓ ዓንቀፅ ጠቒስካ ኣይኽልከልን ኢሎም፡፡
ቢሮ ርክብ ህዝብን መንግስትን ክልል ትግራይ 
23 ጥቅምቲ 2013 ዓ/ም

ርእሰ ምምሕዳር ብሄራዊ ክልላዊ መንግስቲ ትግራይ ዶክተር ደብረፅዮን ገ/ሚካኤል ኣብ እዋናዊ ጉዳይ ኣድሂቦም ሎሚ 23 ጥቅምቲ 2013 ንጋዜጠኛታት ካብ ዝሃብዎ መግለፂ 
ቢሮ ርክብ ህዝብን መንግስትን ክልል ትግራይ
23 ጥቅምቲ 2013 ዓ.ም 
(ፍልፍል፡- ቴሌቪዥን ትግራይ) 

ኣብ ውሽጢ ዝሓለፉ 24 ሰዓታት 550 ወገናት ምርመራ ላብራቶሪ ገይሮም ትሽዓተ ወገናት ኮሮና ቫይረስ ከም ዝተረኸቦም ቢሮ ሓለዋ ጥዕና ክልል ትግራይ ገሊፁ፡፡ 
ቢሮ ርክብ ህዝብን መንግስትን ክልል ትግራይ
መቐለ፡ 23 ጥቅምቲ 2013 ዓ/ም

ሰራዊት ምክልኻል ሃገር እዚ ሰሜን ሉኣላዊነት ሃገር ካብ ምኽባርን ዋርድያ ሰላም ኮይኑ ጠጠው ካብ ምባልን ብዝዘለለ ህዝባዊ ውግንና ብምርኣዮም ኣፍልጦ ተዋሂብዎም።
እቲ ስነ-ስርዓት ምሃብ ኣፍልጦ ብዋና ኣማሓዳሪ ዞባ ምብራቅ ትግራይ ኣይተ ሽሻይ መረሳ ዝተውሃበ ኮይኑ ሰራዊት ምክልኻል እዚ ሰሜን ጎናጎኒ ዝተውሃቦም ልኡኽ ዋኒን ሕብረተሰብ ዋኒነይ ኢሉ ደጀን ህዝቢ ኮይኑ ብምኽንያት ኮሮና ቫይረስ ዝተፀገሙ ወገናት ኣብ ምሕጋዝ፣ ዘራእቲ ኣብ ምዕፃድን ምእካብን ዕስለ ኣንበጣ ኣብ ምምካትን ብሓፈሻ ኣብ ዘጋጥሙ ሰብ ስራሕን ተፈጥሮኣዊን ሓደጋታት ኣብ ምምካትን ንትውልዲ ዝሓልፍ ስራሕ እናሰርሐ ይርከብ፡፡ 
ሰራዊት ምክልኻል ሃገር እዚ ሰሜን ኣብዛ ሃገር ኣጋጢሙ ንዘሎ ዘይምርግጋእ ፖለቲካዊ ምህዳር ኣብ ግምት ብምእታው ምእንተ ድሕንነት ህዝብን ሕገ-መንግስታዊ ስርዓትን ጠጠው ክብሉ ኣይተ ሹሻይ ፀዊዖም።
ኣብ መወዳእታ ሰራዊት ምክልኻል ሃገር እዚ ሰሜን እናበርከትዎ ንዝርከቡ ህዝባዊ ውግናን ሓፂናዊ ፅንዓትን ካብ ምምሕዳር ዞባ ምብራቅ ትግራይ ምሃብ ምስጋና ወረቐት ተበርኪቱ ክብል ቤት ፅሕፈት ርክብ ህዝብን መንግስትን ዞባ ምብራቅ ትግራይ ፀብፂቡ፡፡
ቢሮ ርክብ ህዝብን መንግስትን ክልል ትግራይ
23 ጥቅምቲ 2013 ዓ/ም

ኣብ ወረዳ ዓዴት ከይዲ ምምሃር ምስትምሃር 8ይ ክፍሊ ብዕሊ ጀሚሩ
=
አብ መላእ ትግራይ ብምኽንያት ኮሮና ቫይረስ ተቋሪፁ ዝፀነሐ ከይዲ ምምሃር ምስትምሃር ቢሮ ትምህርቲ ክልል ትግራይ 8ይ ክፍሊ 23 ጥቅምቲ 2013 ዓ/ም ንምጅማር ብዝሃቦ መግለፂ ሲዒቡ ሎሚ ኣብ ወረዳ ዓዴት ስሩዕ ከይዲ ምምሃር ምስትምሃር ተጀሚሩ፡፡
እቲ ከይዲ ምምሃር ምስትምሃር 8ይ ክፍሊ ተምሃሮን መምህራንን መከላኸሊ ኮሮና ቫይረስ ብኣግባቡ ብምጥቃም ከምዝተጀመረ ኣብ ድህረ ገፅ ቤት ፅሕፈት ርክብ ህዝብን መንግስትን ወረዳ ዓዴት ዝረኸብናዮ ሓበሬታ የረድእ፡፡
ቢሮ ርክብ ህዝብን መንግስትን ክልል ትግራይ
23 ጥቅምቲ 2013 ዓ/ም

ዩኒቨርሲቲ ራያ ሰላማዊ ከይዲ ምምሃር ምስትማሃር ንምስፋን ካብ ማሕበረሰብ ዝተውፃፅኡ ኣባላት ቤት ምክሪ ኣዋቒሩ፡፡
ሰለማዊ ከይዲ ምምሃር ምስትምሃር፣ ኣብ ስራሕቲ ግልጋሎት ምርምር ማሕበረሰብ ሰላማውን ውፅኢታውን ብዝኾነ መንገዲ ንምቅፃል ዝሕግዝ ብሳይንስን ላዕለዎት ትካላት ትምህርቲ ዝተዳለወ መድረኽ ምይይጥ ኣብ ከተማ መኾኒ ተኻይዱ፡፡ 
ኣመሓዳሪ ዞባ ደቡብ ትግራይ አቶ ረዳኢ ሓለፎም ከምዝበልዎ፣ እቲ ዩኒቨርሲቲ ኣብ ከይዲ ምምሃር ምስትምሃር ከጋጥምዎ ዝኽእሉ ፀገማት ኣቐዲሙን ብቐሊሉን ንምፍታሕ ዝሕግዝ እዩ፡፡ ተምሃሮ ድማ ዝመፅሉ ዕላማ ብምፍላጥ ሰለማዊ ዝኾነ ከይዲ ምምሃር ምስትምሃር ንክኾነሎም እቲ ቤት ምኽሪ ግድኡ ከም ዝፃወት ወሲኾም ኣብሪሆም፡፡
ፕሬዚዳንት ዩኒቨርሲቲ ራያ ፕሮፌሰር ታደሰ ደጄኔ ብወገኖም፣ ማሕበረሰብ እቲ ከባቢ ኣብ ጎኒ ዩኒቨርሲቲ ራያ ብምዃን ከጋጥሙ ንዝኽእሉ ፀገማት መፍትሕታት ኣብ ምቅማጥ ሓቢሩ ንምስራሕ ምምስራት እቲ ቤት ምኽሪ ወሳኒ ከምዝኾነ ገሊፆም፡፡
ኣማኻሪ ቤት ምኽሪ ኣብቲ ዩኒቨርስቲ ምምስራቱ ሰለማዊ ከይዲ ምምሃር ምስትምሃር ኣብ ምስፋን ልዑል ግደ ተሓቢሩ፡፡ 
ኣብቲ መድረኽ ላዕለዎት ሓለፍቲ ዞባ ደቡብ ትግራይ፣ ከንቲባ ከተማ ማይጨው፣ ኣካላት ፀጥታ እቲ ዞባ፡ ኣመራርሓ እቲ ዪኒቨርስቲ፣ መራሕቲ ሃይማኖት፣ ዓበይቲ ዓድን ተምሃሮን ከም ዝተሳተፉ እቲ ዪኒቨርስቲ ኣብ ድህረ ገፁ ኣብ ዘውፀኦ ሓበሬታ የመላክት፡፡
ቢሮ ርክብ ህዝብን መንግስትን ክልል ትግራይ
መቐለ፡23 ጥቅምቲ 2013 ዓ/ም

ኣብ ውሽጢ ዝሓለፉ 24 ሰዓታት 485 ወገናት ምርመራ ላብራቶሪ ገይሮም 12 ወገናት ኮሮና ቫይረስ ከም ዝተረኸቦም ቢሮ ሓለዋ ጥዕና ገሊፁ።
ቢሮ ርክብ ህዝብን መንግስትን ክልል ትግራይ
21 ጥቅምቲ 2013 ዓ/ም

"ኣብ ቁርፂ እዋን ኣለኹልኪ ትግራይ" ብዝብል ውዳበ ኣብ ትግራይ ኣጋጢሙ ዘሎ ወራር ዕስለ ኣንበጣ ንምምካት 2 ነጥቢ 1ሚልዮን ብር ብዓይነትን ብገንዘብን ከም ዝተኣከበ ቢሮ ሕርሻን ልምዓት ገጠርን ክልል ትግራይ ገሊፁ።
መተሓባበሪ ምትእኽኻብ እቶት መኸተ ወራር ዕስለ ኣንበጣን ዳይሬክተር ዳይሬክቶሬት ቅድመ መጠንቀቅታን ግብረመልስን ኣይተ ገ/እግዝኣብሄር ኣረጋዊ ከም ዝበልዎ፣ ኩሉ ትግረዋይ ካብ ጫፍ ናብ ጫፍ ተወዲቡ ሓድነቱ ኣጠናኺሩ ንመኸተ ወራር ዕስለ ኣንበጣ ዝገብሮ ዘሎ ሓገዝ ብምንኣድ ሓረስታይ ትግራይ እውን ብሓድነት መናእሰይ ትግራይ እናተኣከባ ዝርከባ ዘራእቲ ህዝቢ ትግራይ ካብ ብኽነት ክከላከል ፀዊዖም።
ምክትል ቢሮ ሓላፍን ሓላፊ ዘፈር ልምዓት ዘራእትን ሆርቲ ካልቸርን ኣይተ ኣሰፋ ሕድጎት ብወገኖም፣ እቲ ወራር ዕስለ ኣንበጣ ኣብ ሓሙሽተ ዞባታትን 40 ወረዳታትን ትግራይ ኣትዩ እዩ።
ነዚ ወራር ዕስለ ኣንበጣ ንምክልኻል ተጋሩን ፈተውቲ ትግራይ ሓገዞም ኣጠናኺሮም እናሓገዙ ከምዘለው ሓቢሮም።
ንመኸተ ወራር ዕስለ ኣንበጣ ሓገዝ ዝገበሩ፥ ሕብረት ባንክ ጨንፈር ትግራይ 110 ሸሕ ብር፣ ማሕበር ካህናት ደብረፅዮን ቅዱሳን ተጋሩ ነበርቲ ኣውስትራሊያ 423 ሸሕን 120 ብር፣ ተጋሩ ነበርቲ ዩናይት ኪንግደም 1ሚልዮንን 84ሽሕን 180 ብር፣ ኤርትራውያን ነበርቲ ኣውስትራሊያ 30ሽሕ ብር ብድምር 1ሚልዮንን 114ሸሕን 180 ብር፣ ማሕበር ዕንበባ ሸቀጣሸቀጥን ኣትክልትን ዝተዳለወ ክዳውንትን ዕዳጋ ዓዲ ሓቂ 100ሸሕ ብር ሓጊዞም።
ብተመሳሳሊ ኣብ ቢሮ ጥዕና ዕቋርን ልቃሕን ሕብረት ስራሕ ማሕበር 20 ሽሕ፣ ተኣረምቲ ሕግን ሰራሕተኛታትን ዓድዋ 86ሽሕን 500ብር፣ ቢሮ ፍትሕን ዓቀብቲ ሕግን ክልል ትግራይ፣ ሰራሕተኛታት ኢንስትዩት መፅናዕትን ምርምርን ክልል ትግራይ 51 ሽሕን 600 ብር፣ ዋልታ ኢንጅነሪንግ ብ55 ሽሕ ብር ዝተገዝአ መንፀጊ ኬሚካል፣ ሰራሕተኛታት ትራንስ ጨንፈር ማንዩኒት40 ሸሕ፣ ወ/ሮ ኣለምነሽ ኣብርሃ ነባርነተን ዋሽንግተን ዲሲ 50 ሽሕ ንመኸተ ወራር ዕስለ ኣንበጣ ሓገዝ ገይሮም እዮም።
ኣብ መወዳእታ ነቲ ሓገዝ ዝገበሩ ኣካላት ቢሮ ሕርሻን ልምዓት ገጠርን ክልል ትግራይ ምስጋና ብምቅራብ እቲ ሓገዝ ቀፃላይ ንክኸውን ድማ ተላብዩ።
ቢሮ ርክብ ህዝብን መንግስትን ክልል ትግራይ
መቐለ፣ 21 ጥቅምቲ 2013 ዓ/ም

ኣብ ውሽጢ ዝሓለፉ 24 ሰዓታት 490 ወገናት ምርመራ ላብራቶሪ ገይሮም ዓሰርተ ሸሞንተ ወገናት ቫይረስ ኮሮና ከምዝተረኸቦም ቢሮ ሓለዋ ጥዕና ክልል ትግራይ ኣፍሊጡ።
እቶም ወገናት 13 ካብ ማሕበረሰብ ዓሰርተ ሓሙሽተ ድማ ኣብ መወሸቢ ማእኸል ዝነበሩ ከምዝኾኑ ካብቲ ቢሮ ዝተረኸበ ሓበሬታ የመላኽት።
ቢሮ ርክብ ህዝብን መንግስትን ክልል ትግራይ
20 ጥቅምቲ 2013 ዓ/ም

ሰሙናዊ መልእኽቲ ቢሮ ርክብ ህዝብን መንግስቲን ክልል ትግራይ
________________________________________________
ተባዕ ህዝብና ሒዝና፣ መስተንክር ክንሰርሕ ኢና!!
መራሒና ተጋዳላይ መለስ ዜናዊ ፣ኣብ መበል 8ይ ጉባኤ ህወሓት፣ንሓዱሽ ወለዶ ትግራይና ዝስዕብ መልእኽቲ ኣሕሊፉ ነይሩ፡ "ገዲም ህወሓት ናይቲ ሕሉፍ ወለዶ ከይኮነስ ናይቲ ሓዱሽ ወለዶ እያ፡፡ እቲ ህዝባዊ መስመር ትቕበልዎ ዶ?
ኣይትቕበልዎን ኣይኮነን፣ እቲ ሕቶ?!
ሕድሪ ስውኣት ወለድኹም ፣ኣሓትኩምን፣ ኣሕዋትኩምን ስለዘለኹም፣ ኣብ ተቐቢልካ ምትኽኻእ ሕቶን ሪኢቶን የብሉን፡፡ ግድን ክትቕበልዎ ኢኹም፡፡ እቲ ጉዳይ እቲ ሕሉፍ ወለዶ ካብ ዘመዝገቦ ድሙቕ ታሪኽ ዝሓሸ ስራሕ ሰሪሕኹም፣ ናይ ባዕልኹም ሓዱሽ ተደማሪ ቕያ ትሰርሕዎ ዝብል እዩ ብተግባር ክምለስ ዝግበኦ ሕቶ፡፡ ብእምነተይ ዝበለፀ መስተንክር ከምእትሰርሑ፣ ዘጠራጥር ኣይኸውንን፡፡" ክብል ቁም ነገርን ትሕዝቶን፣ ምትኽኻእን ቅብብልን ጉዕዞ ማራቶን ቃልስን ዓወትን ህዝቢ ትግራይ ገሊፅዎ ነይሩ፡፡ 
ቀንዲ ትሕዝቶ ኣበሃህላ፣ መራሒና ተጋደላይ መለስ ዜናዊ፣ ኣፅኒዑ ሒዙ ዘሎ ተካኣይ ሓዱሽ ወለዶ ትግራይና፣ብዘይሕጋዊ ኣገባብ ዝዕንድር ዘሎ ኣሃዳዊ ውልቀ መላኺ ጉጅለ፣ ጎይትኡ መራሒ ሻዕብያ ዝኣለሞም ሽርሒታት፣ ብቼክሊስት ሒዙን ምስ ዕስለ በረኻ ኣንበጣ ግንባር ፈጢሩን ፣ህዝቢ ትግራይ ሎሚ ረኸብክዎ ኢሉ፣ ናይ መወዳእታ ኣረመንያዊ ጥፍኣት ንምፍፃም ብዘይ ዕረፍቲ የማን ፀጋም ሕርጊድ ይብል ኣሎ፡፡ እንተኾነ ህዝብና ነዚ እከይ ምንቅስቓስ ፣ኣለልዩን ተረዲኡን ፣ኣበን!!
ኣይንምብርከኽን!
ብምባል ብንቕሓትን መዘና ብዘይብሉ ትብዓትን ፣ንኹሉ ውዲታት የፍሽሎ ኣሎ፡፡ 
ብሓፈሻ ኣብ ታሪኹ፣ ሰብ ስራሕቲ ይኹን ተፈጥሮኣዊ ፀገማት፣ ከየሰኮንዎን ዝተፈላለዩ ማሕለኻታት ፈንፂሑ ናይ ምውፃእ ባህልን ክብርታትን፣ ብቓልሱን ፃዕሩን ዘጥረየ ህዝቢ ትግራይ፣ ሎሚ እውን ከም ትማሊ፣ ኣብ ባዕሉን ባዕሉን ጥራሕ ተኣማሚኑ፣ ምስ ባዕሉ መሪፁ፣ ዘጣየሾ፣ ብሄራዊ ክልላዊ መንግስቲ ትግራይ ማይን ፀባን ኮይኑን፣ እቲ መሪሕነት ፣ዝህቦ ኣመራርሓ፣ ብእምነት ተቐቢሉ፣ ዝበለፀ ወነን ህልኽን ሰኒቑ፣ ተዓፃፃፋይ ስልትን ናህሪን ወሲኹ፣ ብሰዓት ልዕሊ 1 ሺሕ ኪ.ሜትር ዝጓዓዝ በዓል ተፈጥሮኣዊ መንፈር ዕሰለ በረኻ ኣንበጣ ፣ክሳብ ሕዚ ኣብ ዘራእቲ ሓረስታይ ትግራይ ኣዕርዩ ዝኸፍአ ከቢድ ጉድኣት ከየብፀሐ፣ መንፈር፣ ዘይብሉ፣ ብሓፈሻ ህዝብና ብፍላይ ሓዱሽ ወለዶ ትግራይና፣ ኩሉ ዓቕምታቱ፣ ወዲቡ ባዕሉ መንፈር ፈጢሩ፣ ደኺሙኒ ሰልክይኒ፣ጠምዩኒ፣ፀሚኡኒ ከይበለ ብዘይ ዕረፍቲ የማን ፀጋም ተጓዒዙ፣ እቲ ዕስለ በረኻ ኣንበጣ፣ ኣብ ዝኣተዎ ሽንጥሮን ፣ጎቦን፣ ኮታስ ኣብ ዝዓረፎ ቦታ እግሪ እግሩ እናሰዓበ ክበታተን ይግብሮ ኣሎ፡፡ እዚ ዘይተሓለለ ናይ ሞትን ሕየትን ተጋድሎ ፣ብሄራዊ ክልላዊ መንግስቲ ትግራይ፣ ብሓፈሻ ንህዝብና ብፍላይ ሕድሪ ስውኣት ኣፅኒዑ ንዝተከኣ መንእሰይ ሓዱሽ ወለዶ ትግራይና፣ "ሓዱሽ ወለዶና መንፈር ዶ ኣለካ እዩ…!!
ኣሻብ ከይድካ ኢኻ ነቲ ዕስለ ኣንበጣ በረኻ ትድኮዖ"!!
ከምኡ እውን መንፀጊ ኬሚካል መሳርሒ፣ ብናይ ባዕልኹም ፈጠራ ንዝሰራሕኽም ኢንጂነራትን ሰብ ሞያን፣ መስፍን ኢንጂነሪንግ ኢንዳስትሪያል ካምፓኒ፣ ውፅኢት ስራሕኹም እቲ ዕስለ በረኻ ኣንበጣ፣ ኣብ ዝዓረፎ ዘፍ ክብል ስለ ዝሓገዘ ህዝብን መንግስቲን ትግራይ ዘለዎም ናእዳ እንትገልፁ፣ ዝተሰመዖም ሓበን ክብርን ዝለዓለ እዩ፡፡ ብሓፈሻ ጎና ጎኒ መኸተ ዕስለ ኣንበጣ ፣ህዝብናን ዝተፈላለዩ ኣካላትን ኢድ ንኢድ ተተሓሒዞም የሳልጥዎ ዘለው ወፍሪ ዓፂድ እውን ተጠናኺሩ ብምቕፃሉ ዛጊድ ማለት ክሳብ 19 ጥቅምቲ 2013 ዓ/ም ካብቲ ክዕፀድ ዝግበኦ ልዕሊ 30 % /ሳላሳ ሚኢታዊ/ ተዓፂዱ ኣሎ፡፡እዚ ቅዱስ ተግባር ኣጠናኺሮም ከም ዝቕፅልሉ ድማ ተስፋ ይግበር፡፡ 
በዚ ኣጋጣሚ ሓይልታት ፀጥታ ትግራይን ኣብ ኩሉ ከባቢታት ትግራይ ዘለኹም ኣመራርሓን ኣባላትን ሰራዊት መከላኸሊ ሃገርና ዓቕምኹም ኣዋዲድኩም ዕስለ ኣንበጣ በረኻ ኣብ ምምካትን ኣብ ወፍሪ ዓፂድ እትገብርዎ ዘለኹም ርብርብ ህዝብና ብተግባርኩም ተሓቢኑ እዩ፡፡ እኽሊ ክሳብ ናብ ቖፍኡ ዝኣትው ድማ ሓገዝኩም ክትቕፅልሉ ይግባእ፡፡ ብፍላይ ኣብ ትግራይን ኣብ ዝተፈላለዩ ሃገራት ዓለም ዘለኹም ኤርትራውያ፣ ኣሕዋትናን ኣሓትናን ጥቕዓት ትግራይ፣ ጥቕዓትና እዩ ኢልኩም፣ ኣብ ጎኒ ህዝብን መንግስቲ ትግራይ ጎኒ ተሰሊፍኩም ትግብርዎ ዘለኹም ሞራላዊ ፣ገንዘባዊ ፣ዲፕሎማስያዊ ቃልስን ዘሐብን ጥራሕ ከይኮነስ ንቐርኒ ኣፍሪካ ዓውዲ ህውከት፣ ዕግርግርን ፣ደም ምፍሳስ ንምግባር ለይትን ቀትሪን ዝሰርሕ ዘሎ ኣሃዳዊ ውልቀ መላኺ ጉጅለ ኣብይ ኣሕመድን፣ ብኢሳያስ ኣፈወርቂ ዝምራሕ ጭፍራ ጥፍኣትን ዝፈሓስዎም መናውራታትን ዘፍሽል ዘሎ ዓብዪ ተግባር ብምዃኑ ኣጠናኺርኩም ከምእትቕፅልሉ ዘጠራጥር ኣይኸውንን፡፡
እንተኾነ ሕዚ እውን ኣረመንያዊ፣ ዘይሕጋዊ ኣሃዳዊ ውልቀ ጉጅለን መራሒ ጭፍራ ሻዕብያ ኢሳያስ ኣፈወርቅን፣ ህዝቢ ትግራይ ብወታደራዊ ሓይሊ ንምንብርካኽ ላሕ ይብሉ ኣለው፡፡ ስለዙይ እቲ ናይ ጥፍኣት ሓይሊ ዝገብሮ ኩሉ ዓይነት ምንቅስቓስ፣ ሕድሕድ ወዲ ትግራይ፣ ብፍላይ ሓይልታት ፀጥታ ትግራይ ቆቛሕ ኮይኖም ክሕልው ይግባእ፡፡ ኣይከኣልን እንበር፣ ንትግራይና ሽሕ ግዜ ክስዋእ እየ ኢልካ ሃሩር፣ ቁርን፣ ማይ ፃምእ ከይሓርበተካ ፈቐዶ በረኻን ጎቦን ዓሪድካ ዘለኻ ፍሉይ ሓይሊ ትግራይ ፣ኩሎም ሽርሕታት ፀላኢ ከም እተፈሽሎ ድማ ህዝብን መንግስትን ይተኣማመኑ እዮም፡፡ 
ብድማር መኸተ ወራር ኣንበጣ ሓዊስካ፣ ኣብ ኩሉ ዓውደ ግንባራት መኸተ፣ ግቡእ ኣመራርሓ ይህብ ዘሎን ኣብ ወሳናይ ቦታን እዋንን ዘየማትእ ውሳነ ወሲኑ ናብ ተግባር ዘሽርፍ፣ ብሄራዊ ክልላዊ መንግስቲ ትግራይ ፣ዘይሕጋዊ ኣሃዳዊ ውልቀ ጉጅለ ፣ብፖለቲካዊ ቃልሲ ጥራሕ ዝባኑ ክወፅእን ማሕበረሰብ ዓለም ክፍንፍን ዝገብሮ ዘይተሓለለ ቃልሲ ውፅኢት የምፅእ ኣሎ፡፡ ብምዃኑ ፣ትካል ሕርሻ ምግቢ ዓለም (FAO)፣ ኣብ ጎኒ ህዝቢን መንግስቲን ትግራይ ተሰሊፉ ዕስለ በረኻ ኣንበጣ ንምምካት እጃሙ ንምውፋይ ኣድላይ ሓገዝ ከም ዝገብር ብዕሊ ብምግላፅ ምንቅስቓስ ጀሚሩ ኣሎ፡፡ እዚ ውፅኢት ቃልሲ ውሕሉል ኣመራርሓ መንግስቲ ትግራይ ንፈተውትና ዘሐብን ንኣሃዳዊ ውልቀ መላኺ ጉጅለን ጎይትኡ ኢሳያስ ኣፈወርቅን ድማ ክሳራ ኣብ ልዕሊ ክሳራ ክጉምጎም ዝገብር ምዃኑ ክስመረሉ ይግባእ፡፡ 
ብሓፂሩ ኣብዛ ቑርፂ እዋን እዚኣ ባህሊ ዕቋርን ምሕያል ከምኡ እውን ኣብ ትግራይ ዝፈረዩ ፍርያት ተጠቒምካ ሓዱሽ ኣመጋግባን ኣላብሳን ምልማድ ማለት "ምህርቲ ዓዲ ብደቂ ዓዲ" ዝብል መሪሕ ቃል ጨቢጥና ተግባራዊ ምግባር ጥራሕ እያ ትግራይና ዓርሳ ኪኢላ ካብ ዝኾነ ፅግዕተኝነት ሓራ ምውፃእ ዝከኣል፡፡
ኣብ መወዳእታ ሕዚ ክሳብ ሰሜን ምዕራብ ትግራይ ተዘርጊሑ ዘሎ ዕስለ በረኻ ኣንበጣ፣ ናይ ሎሚ ዓመት ኣዝመራ ዘራኣቲ ትግራይና 43% (ኣርባዓን ሰለስተንሚኢታዊ) ሒዙ ዘሎ ፣ ምዕራብ ትግራይ ከይኣትው፣ ከቢድ ርብርብ ይሓትት፡፡ ስለዝኾነ ዕስለ በረኻ ኣንበጣ ሓመድ ድበ ንምኽዳን ናይ መወዳእታ ዕርድና ኣብ ዝኾነ ሰሜን ምዕራብ ትግራይ ዓቕምና ፀንቂቕና ክንረባረብ ይግባእ፡፡ ብድማር ብዝበለፁ ኣካላዊ ፣ስነ -ኣእምራዊ ፣ስነ-ልበናዊን ምድላዋት ገይርና ተባዕ ህዝብና፣ ሒዝና ኮቪድ-19፣ኩሉ ዓይነት ሽርሒታት ኣሃዳዊ ውልቀ መላኺ ጉጅለን፣ መራሒ ሻዕብያ ፣ብምፍሻል መልሓሶም ክሓይኹ ብምግባርን፣ከምኡ እውን ክሳብ ቀፃሊ ወርሒ መጋቢት 2013 ዓ/ም ክቕፅል እዩ ዝበሃል ዘሎ ዕስለ በረኻ ኣንበጣ ዕልምላሙ ክጠፍእ ገይርና መስተንክር ከም እንሰርሕ ብሄራዊ ክልላዊ መንግስቲ ትግራይ ንፃት እውን ኣይጠራጠርን፡፡ 
ቢሮ ርክብ ህዝብን መንግስቲን ክልል ትግራይ
መቐለ
20 ጥቅምቲ 2013 ዓ/ም

ኣትሌት ለተሰንበት ግደይ ናይ ወርሒ ጥቅምቲ ብልፅቲ ኣትሌት ዓለምና ንሙዃን ትነሓናሕ ኣላ
````````````````````````````````````````````````````````````````````````````````````````````````
ኣትሌቲክስ ዓለም ኣብ ወርሒ ጥቅምቲ ዝተሳለጡ ውድድራት መሰረት ብምግባር ብሉፃት ኣትሌታት ንምምራፅ ሕፁያት ዕላዊ ገይሩ።
ካብቶም ዝተመረፁ ሕፁያት ኣትሌታት ድማ ኣብዚ ቐረባ እዋን ብጉያ 5000 ሜትሮ ክብረወሰን ዓለም ዝሰበረት ኣትሌት ለተሰንበት ግደይ ተኻቲታ ኣላ።
ብሙዃኑ ድማ ኣትሌት ለተሰንበት ግደይ ንክትዕወት ኣብ ትዊተር ኣትሌቲክስ ዓለም ብምእታው ንምረፃ።
እቲ ዕድል ን24 ሰዓታት ዝፀንሕ እዩ።
ቢሮ ርክብ ህዝብን መንግስትን ክልል ትግራይ
20 ጥቅምቲ 2013 ዓ/ም 
ፍልፍል፡- ቴሌቭዥን ትግራይ

ትግራይ ትዳመፅ ኣላ ኣብ ዝብል ምትእኽካብ እቶት #GoFundMe ክሳብ ሐዚ ልዕሊ 910 ሽሕ ዶላር ተኣኪቡ ኣሎ፡፡ 
ኣብቲ ሓደ ሚልዮን ዶላር ንምእካብ ዕላማ ገይሩ ዝተኸፈተ #GoFundMe ክሳብ ሕዚ ልዕሊ 5500 ተጋሩን ፈተውቲ ትግራይን ዳያስፓራ ድጋፍ ገይሮም ኣለዉ፡፡
ቢሮ ርክብ ህዝብን መንግስትን ክልል ትግራይ
20 ጥቅምቲ 2013 ዓ/ም
ፍልፍል፦ ቴሌቭዥን ትግራይ

ኣብ ወረዳ ኣበርገለ የጭላ ጎና ጎኒ ምክልኻኻል ወራር ዕስለ ኣንበጣ ምዕፃድን ምእካብን ዝባፅሑ ዝራእቲ ፅጉማት ኣረጋውያን ሓረስቶት ተጠናኺሩ ይቕፅል ከምዘሎ ቤት ፅሕፈት ርክብ ህዝብን መንግስትን ዞባ ማእኸል ትግራይ ኣፍሊጡ ፡፡ 
ኣብቲ ወፍሪ ዝተረኸቡ ዋና ኣማሓዳሪ ወረዳ ኣበርገለ የጭላ ኣይተ ዘርኣይ ሓጎስ ከም ዝሓበርዎ፣ ነቶም ኣብ ጎኒ ሓርስታይ ኮይኖም ካብ ምምካት ዕስለ ኣንበጣ ክሳብ ምዕፃድን ምእካብን ዘራእቲ ንዝገበርዎ ዘለዉ ደገፍ ኣመስጊኖም።
ዝራእቲ ሓረስታይ ብሙሉእነት ክሳብ ዝእከብ ካልኦት ኣካላት ነቲ ተሞኩሮ ብምውሳድ ተመሳሳላይ ሓገዝ ብምግባር ዕዙዝ ተርኦም ንክፃወቱ ፀዊዖም ፡፡ 
ኣብቲ ዕለት ደገፍ ዝተገበረሎም ኣረጋውያን ብወገኖም ህዝብን መንግስትን ትግራይ ፅጉማት ንምሕጋዝ ዝግብርዎም ዘለዉ ዝተዋደዱ ስራሕቲ ሓድነት ተጋሩ ዝያዳ ዘጠናኽር እዩ ክብሉ ተዛሪቦም ፡፡
ወራር ዕስለ ኣምበጣ ብተደጋጋሚ እናተኸሰተ ሓረስታይ ትግራይ ዓመት ሙሉእ ጉልበቱ፣ ገንዘቡን ሓሳቡን ኣብ ልዕሊ ዘፍሰሰሉ ዝራእቲ ዓብይ ኪሳራ እንዳብፅሐ ስግኣት እናፈጠረ ይርከብ ፡፡ ነዚ ስግኣት ንምቕናስ ሎሚ 20 ጥቅምቲ 2013 ዓ/ም ኣብ ዞባ ማእኸል ወረዳ ኣበርገለ የጭላ ጣብያታት ዋልካ ፣ ድሕሪ ቤትን ዝባን ድንጉርን ኣብታ ወረዳ ዝርከቡ መከላኸልያ ሰራዊት ፣ ሰራሕተኛታት መንግስቲ፣ መናእሰይ እታ ወረዳ ኣካላት ፀጥታን ካልኦት ገበርቲ ሰናይን ወፍሪ ዓፂድ ዘሳለጡ ኮይኖም ማሕበር ተራድኦ ኣሉላ ድማ ኣብቲ ዓፂድ ንዝተሳተፉ ኣካላት 250 ዕሽግ ማይ ከምዘበርከቱ ተሓቢሩ።
ቢሮ ርክብ ህዝብን መንግስትን ክልል ትግራይ
20 ጥቅምቲ 2013 ዓ/ም

ሕብረት ስራሕ ማሕበራት ተሓጋገዝቲ እምበር ተወዳደርቲ ከም ዘይኾና ኤጀንሲ ሕበረት ስራሕ ማሕበራት ትግራይ ኣፍሊጡ፡፡
ኣብ ኤጀንሲ ሕብረት ስራሕ ማሕበራት ትግራይ ዳይርክተሬት ዳይርክተር ኣመራርሓ ፈይናንስ ኣይተ ብርሃነ ሓጎስ ከም ዝበልዎ፣ ኣብ ትግራይ መቐለ ሓዊሱ ኣብ 34 ወረዳታት ውዳበ ሕብረት ስራሕ ማሕበራት ዘለዋ ኾይነን፣ ብር 2 ነጥቢ 86 ቢልዮን ሃፍተ ገነት ከም ዘዋህለላን 3 ነጥቢ 5 ሚልዮን ብር ድማ ከም ዘለቃሓ ኣብሪሆም፡፡ካብዚኦም ውሽጢ እቲ 58 ሚልዮን ብር ድማ ናይ ህፃውንቲ ዕቋር ከምዝኾነ ዝሓበሩ ኣይተ ብርሃነ፣እዚ ድማ 81 ሽሕ ዝኣኽሉ ኣባላት እታ ማሕበር ህፃውንቲ ከም ዝኾኑ ገሊፆም፡፡እተን ሕበረት ስራሕ ማሕበራት ኣብ ትግራይ ንሕብረተሰብ ዕዳጋ ምትእስሳር ስራሕትን ዝተፈላለዩ ንብረታት ድማ ብተመጣጣኒ ዋጋ ኣብ ምቅራብ ብስፍሓት ከም ዝነጥፋ ወሲኾም ኣብሪሆ፡፡ኣብ ትግራይ ድማ በዝሒ እተን ሕብረት ስራሕ ማሕበራት 960 ከም ዝበፅሓ ኣይተ ብርሃነ ሓቢሮም፡፡ኩነታት ኣመሳራርታ እተን ማሕበራት ድማ ብድሌትን ነፃነትን ዝምስረታ ኾይነን ኣብዚ ሐዚ እዋን ድማ ስራሕቲ ምዝማን ኣሰራርሓ ኣብ ምተእትታው ከምዘለዋ ሓቢሮም፡፡
ቢሮ ርክብ ህዝብን መንግስትን ክልል ትግራይ
20 ጥቅምቲ 2013 ዓ/ም

ኣብ ውሽጢ ዝሓለፉ 24 ሰዓታት 578 ወገናት ምርመራ ላብራቶሪ ገይሮም ዕስራ ወገናት ቫይረስ ኮሮና ከምዝተረኸቦም ቢሮ ሓለዋ ጥዕና ክልል ትግራይ ኣፍሊጡ፡፡ ካብዚኣቶም ሸሞንተ ወገን ካብ ማሕበረሰብ ፣ ዓሰርተ ኽልተ ድማ ኣብ መወሸቢ ማእኸል ዝነበሩ ከምዝኾኑ እቲ ቢሮ ኣፍሊጡ፡፡
ቢሮ ርክብ ህዝብን መንግስትን ክልል ትግራይ
19 ጥቅምቲ 2013 ዓ/ም

መልእኽቲ እንኳዕ ኣብፀሓኩም!!
ንመላእ ተኸተልቲ ሃይማኖት እስልምና፣ እንኳዕ ንመበል 1495 ዓመት በዓል ልደት ነብዩ መሓመድ (መውሊድ)፣ ብሰላም ኣብፀሓኩም ኣብፀሓና ብምባል ብሄራዊ ክልላዊ መንግስቲ ትግራይ ሰናይ ትምኒቱ ይገልፅ።
ቢሮ ርክብ ህዝብን መንግስትን ክልል ትግራይ
መቐለ
18 ጥቅምቲ 2013 ዓ.ም

ኣብ ውሽጢ ዝሓለፉ 24 ሰዓታት 447 ወገናት ምርመራ ላብራቶሪ ገይሮም 23 ወገናት ኮሮና ቫይረስ ከም ዝተረኸቦም ቢሮ ሓለዋ ጥዕና ክልል ትግራይ ኣፍሊጡ፡፡
ካብ ማሕበረሰብ 10 ወገናት ፣ ኣብ መወሸቢ ማእኸል ዝነበሩ ድማ13 ወገናት ከም ዝኾኑ እቲ ቢሮ ኣብ ዘወፀኦ ዕለታዊ ሓበሬታ የመላኽት፡፡
ቢሮ ርክብ ህዝብን መንግስትን ክልል ትግራይ
18 ጥቅምቲ 2013 ዓ/ም

ንመበል 1495 ዓመት ዝኽበር በዓል መውሊድ ፅጉማት ኣሕዋት ብምሕጋዝን ተላባዲ ኮሮና ቫይረስ ብምክልኻልን ክኸውን ይግባእ ተባሂሉ፡፡
ዋና ፀሓፊ ላዕለዋይ ቤት ምኽሪ ጉዳያት እስልምና ትግራይ ሓጂ መሓመድ ካሕሳይ መበል 1495 ዓመት በዓል መውሊድ እንትኽበር ተላባዲ ኮሮና ቫይረስ ብምክልኻልን ፅጉማት ኣሕዋት ብምሕጋዝን ክኸውን ከምዝግባእ ገሊፆም፡፡
ህዝበ ሙስሊም በዓል መውሊድ እንተኽብር ከም ወትሩ ብፍቅሪ፣ ብሰላምን ብምትሕልላይን ክኸውን ከምዝግባእ ዝገለፁ ሓጂ መሓመድ ዘራእቲ ሓረስቶት ብዕስለ ኣንበጣ ከይጥቃዕ እውን ብጉልበት፣ ብገንዘብን ብንዋትን ክሕግዝ ፀዊዖም፡፡
ቢሮ ርክብ ህዝብን መንግስትን ክልል ትግራይ 
18 ጥቅምቲ 2013 ዓ.ም
ፍልፍል፡ ቴሌቭዥን ትግራይ

ማእኸል ምርምር ሕርሻ ኣኽሱም ምስ ቤት ፅሕፈት ዘፈር ቁጠባዊ ልምዓት ወረዳ አሕፈሮም ብምትሕብባር ዝሐሸ ምህርቲ ዝህብ ዓሌት ዳጉሻ ስራሕቲ ምስፋሕ ኣኻይዱ፡፡
እቲ ምርምር ምስ ቤት ፅሕፈት ዘፈር ቁጠባዊ ልምዓት ወረዳ አሕፈሮም ብምትሕብባር፣ ሆፕ- 2 ሪያላይዝ ፕሮጀክት ኣብ ወረዳ አሕፈሮም ጣብያ ላዕላይ መጋርያ ፀምሪ 49 ሓረስቶት 13 ሄ/ር ስፍሓት ዘለዎ መሬት ዝሐሸ ምህርቲ ዝህብ ኣኽሱም ዝተበሃለ ዓሌት ዳጉሻ ስራሕቲ ምስፋሕ እናተኻየደ ምዃኑ ማእኸል ምርምር ሕርሻ ኣኽሱም ኣብ ድህረ ገፁ ሓቢሩ።
ቢሮ ርክብ ህዝብን መንግስትን ክልል ትግራይ
18 ጥቅምቲ 2013 ዓ/ም

ዝማዕበለት ትግራይ ንምፍጣር ኩሉ ትግረዋይ ብፍላይ ድማ ነጋዶ ማሕበረሰብ ትግራይ ኢድ ንኢድ ተታሒዞም ንማሕበር ልምዓት ትግራይ ክድግፍ ከምዝግባእ ተሓቢሩ፡፡
ፈፃሚ ዳይሬክተር ማሕበር ልምዓት ትግራይ ዶ/ር ኣክሊሉ ሃይለሚኪኤል ከምዝገለፅዎ፡ ማሕበር ልምዓት ትግራይ ኣብ 12 ከተማታት ትግራይ እናተሃነፃ ዝርከባ ፍሉይ ካልኣይ ብርኪ ኣብያተ ትምህርቲ 80 ሚኢታዊ ህንፀተን ኣብ ምዝዛም ይርከብ ኢሎም፡፡
ልምዓት ዓዲ ክረጋገፅ ዝኽእል ብወዲ ዓዲ እዩ፡፡ ማሕበር ልምዓት ትግራይ ን30 ዓመታት ኣብ ትምህርቲ፣ ጥዕና እናሰርሐት መፅያ እያ፡፡ ነጋዶ ማሕበረሰብ ትግራይ ኣብ ጎኒ ማሕበር ልምዓት ትግራይ ብምስላፍ ሰፊሕ ኣስተዋፅኦ እናገበሩ ከምዝመፀት ዶ/ር ኣክሊሉ ተዛሪቦም፡፡ 
ፕረዚዳንት ቤትምክሪ ንግድን ዘፈር ማሕበራትን ክልል ትግራይ መምህር ኣሰፋ ገ/ስላሴ ብወገኖም፡ ዝማዕበለት ትግራይ ንምፍጣር ኩሉ ትግረዋይ ብፍላይ ድማ ነጋዶ ማሕበረሰብ ትግራይ ኢድ ንኢድ ተታሒዞም ንማሕበር ልምዓት ትግራይ ከምዝድግፉ ተዛሪቦም፡፡
እቲ ህንፀት ምስተዛዘመ ብቴክኖሎጂ ዝሰልጠነ ማሕበረሰብ ኣብ ምፍጣር ዝለዓለ ግደ ከምዝህልዎ ዝገለፁ መምህር ኣሰፋ ነጋዶ ማሕበረሰብ ትግራይ ዝገበርዎ ድጋፍ ኣጠናኺሮም ከምዝቕፅሉ ገሊፆም፡፡ 
እቲ ቤት ምኽሪ ልዕሊ 100 ሺሕ አባላት ዘለዉዎ ኮይኑ ካብ ሕድሕድ ኣባል ብዓርሰ ድሌቶም ካብ ትርፎም 10 ሚኢታዊ ንማሕበር ልምዓት ትግራይ ከበረርክቱ ፃውዒት ቀሪቡ።
እቶም ፕሬዝደንት ከምዝበልዎ፤ ማሕበር ልምዓት ትግራይ ብኣተሓሳስባ ዝማዕበለ ትዉልዲ ንምህናፅ ዝዓለሙ ስራሕቲ እናወገነት ዝመፀትን እዚ ኣበርክቶኣ ድማ ንህዝቢ ትግራይ ምዃኑ ብምግላፅ፤ ብመሰረት ዓንቀፅ 25 ብቑፅሪ ኣዋጅ 283/2009 ኣዋጅ ኣታዊ ግብሪ ብሄራዊ ክልላዊ መንግስቲ ትግራይን ዓንቀፅ 24 ኣዋጅ ግብሪ እቶት ቁፅሪ 979/2008 ፌደራል መንግስቲ ኢትዮጵያን ነጋዶ ማሕበረሰብ ትግራይ ካብ ኣታዊኦም 10% ብዓርስ ፍቓድ ንማልት ንክልግሱ ሓቢሮም።
ቢሮ ርክብ ህዝብን መንግስትን ክልል ትግራይ 
18 ጥቅምቲ 2013 ዓ.ም

ትእምት ልዕሊ 416 ሽሕ ብር ዝዋገኦም ንድሕንነት ነፀግቲ ኬሚካል ዝውዕሉ ናውቲ ዕጥቂ ንቢሮ ሕርሻን ልምዓት ገጠርን ክልል ትግራይ ኣረኪባ።
ነቲ ሓገዝ ዘረከቡ ኣብ ቤት ፅሕፈት ምግባረ ሰናይ ትእምት ሓላፊ ትልምን ምትእኽኻብ እቶትን ኣይተ ተስፋይ ገ/ኪሮስ፥ እቲ ሓገዝ ወራር ዕስለ ኣንበጣ ንምጥፋእ ህዝቢ ትግራይ ብፍላይ ድማ መናእሰይ ህልኽ ዘወድእ ቃልሲ ኣብ ምግበር ከምዝርከቡ ብምሕባር ንድሕንነት እቶም ነፀጋ ከሚካል ዘካይዱ ወገናት ዝውዕል ሓደ ሽሕ ፅምዲ ቦቲ ጫማታት፣ ሓደ ሽሕ መከላኸሊ ዓይኒ፣ ሓደ ሽሕ ክዳንን ሓደ ሽሕ ጓንትን ንቢሮ ሕርሻ ልምዓት ገጠርን እንተወፊ እቲ ሓገዝ ናይ መወዳእታ ከምዘይኮነ እውን ገሊፆም።
ቢሮ ሕርሻ ልምዓት ገጠርን ወኪሎም ነቲ ሓገዝ ዝተረከቡ ዳይሬክተር ሓለዋ ዘራእቲ ኣይተ መብራህቶም ገ/ኪዳን ብወገኖም ኣንበጣ ብባህላዊ መንገዲ ጥራሕ ምክልኻል እናኸበደ ይከይድ ብምህላው ብዘበናዊ መሳርሕታትን ሓገዝቲ ዕጥቅታትን ክድገፍ ይግባእ፣ 
ትእምት ዝገበረቶ ሓገዝ ድማ ነቲ ክፍተት ዕጥቂ ዝመልእ ከምዝኾነ ብምሕባር ተወሳኺ ሓገዛት ከምዘድሊ እውን ገሊፆም።
ትካላት ትእምት ከም ኢንዳስትሪካል ኢንጅነሪግ መስፍን፣ ፋብሪካ ችፑድ ማይጨው፣ ትራንስ ኢትዮጵያን ሱር ኮንስትራክሽንን ገንዘባዊ ሓገዝ፣ ናውቲ መንፀጊ ማሽንን ካልኦት ናውትን እውን እናሐገዛ ከምዝርከባ ዝፍለጥ እዩ።
ቢሮ ርክብ ህዝብን መንግስትን ክልል ትግራይ 
18 ጥቅምቲ 2013 ዓ.ም
#ወይን

ኣብ ምንቃሕን ምዉዳብን ደ/ኣንስትዮ ይስራሕ ኣሎ፡፡
=
ኣብ 2013 በጀት ዓመት ብርክት ዝበላ ደቂ-ኣንስትዮ ናብ ዝተፈላለዩ ዕድል ስራሕ ንምዉፋር ኣብ ምንቃሕን ምዉዳብን ደ/ኣንስትዮ ይስራሕ ከምዘሎ ቢሮ ጉዳይ ደቂ-ኣንስትዮ ሓቢሩ፡፡
ምክትል ሓላፊት ቢሮ ጉዳይ ደቂ-ኣንስትዮን ዳይሬክተር ምትእትታዉ ጉዳይ ስርዓተ ፆታን ወ/ሮ ኣለማት ኣማረ ከምዝበልኦ ልዕሊ 402 ሽሕ ስራሕ ዘይብለን ደቂ-ኣንስትዮ ብዚአን 75 ሽሕ ኣብ ሕርሻ ተንከፍ ልዕሊ 62 ሽሕ ድማ ኣብ ስራሕቲ ደኣንት ንምዉፋር ይሰርሕ ከምዘሎ ገሊፀን፡፡
እቲ ቢሮ ካብ ዝኾነ እዋን ንላዕሊ ተሳትፎን ተጠቃምነትን ደቂ-ኣንስተዮ ንምዕባይ ምስ መዳርግቲ ኣካላት ብትኹረት ይሰርሕ ከምዘሎ ሓቢረን፡፡
እቲ ቢሮ ብዋናነት ኣተሓሳስባ ለውጢ ኣብ ምምፃእ ትኹረት ገይሩ ከምዝሰርሕ ዝሓበራ ወ/ሮ ኣለማት፣ ሎሚ ዓመት እውን ን700ሽሕ ደቂ ኣንስትዮ ኣብ ምንቃሕ፣ ምልዕዓልን ምዉዳብን: ቴክኖሎጅን እታዎታትን ደፊረን ዝወስዳሉን ካብ ድኽነት ዝወፃሉን ኩነታት ንምፍጣር ይስራሕ ከምዘሎ ተዛሪበን፡፡ 
ኣብ ምፍጣር ዕድል ስራሕ ደኣንት ተንከፍ 60 ሚኢታዊ ሕርሻ ተንከፍ ድማ 50 ሚኢታዊ ደቂ-ኣንስትዮ ንምስታፍ ምስ ኩሎም ሴክተራት ኣብ ስምምዕ ከምዝተበፅሐ ገሊፀን፡፡
ኣብ መወዳእታ ኣብ ደቂ ኣንስትዮ ዝበፅሕ ዘሎ ዓመፅን ስእነት ፍትሒ ንምቕራፍ ኣብ ኩለን ወረዳታት ትግራይ ዘለዋ ኣብያተ ፅሕፈት ፍትሒ ሕድሕደን ን150 ደቂ ኣንስትዮ ነፃ ግልጋሎት ሕግን ምኽርን ክህባ ከምዝተገበረን፣ ኣብያተ ፍርዲ ድማ ኩሉሻብ ሶኒ ናይ ደቂኣንስትዮን ህፃናትን ጉዳይ ጥራሕ ግልጋሎት ክህባ ኣብ ስምምዕ ከምዝተበፅሐ ሓቢረን፡፡
ቢሮ ርክብ ህዝብን መንግስትን ክልል ትግራይ
ኬዝ ቲም ሚድያን ርክብ ህዝብን
መቐለ፡ 18 ጥቅምቲ 2013 ዓ/ም

ብምትሕብባር ቢሮ ርክብ ህዝብን መንግስትን ቢሮ ሰራሕተኛን ማሕበራዊ ጉዳይን ኣብ ምክልኻል ዘይሕጋዊ ዝውውር ደቂ ሰባት ኣመልኪቲ መድረኽ ዘተ ተሳሊጡ።
ቢሮ ርክብ ህዝብን መንግስትን ክልል ትግራይ
መቐለ፡ 18 ጥቅምቲ 2013 ዓ/ም

ኣብ መላእ ትግራይ ሃገራዊ ፈተና 12 ክፍሊ ዝወስዱ ተምሃሮ ብድጂታል ምዝገባ ምጅማሩ ቢሮ ትምህርቲ ክልል ትግራይ ኣፍሊጡ፡፡
ብብርኪ ክልል ሎሚ ዘበን 13 ሽሕ መደበኛ ተመሃሮ ሃገራዊ ፈተና 12 ክፍሊ ከምዝወስዱን እቲ ድጅታል ምዝገባ ድማ ፈተና ከይስረቕን ምቅድዳሕ ከይህሉን ዝሕግዝ ከም ዝኾነ እቲ ቢሮ ኣፍሊጡ፡፡ ኩሎም ተምሃሮ 12 ክፍሊ ድማ ኣብ እዋኖም ተመዝጊቦም ኣድላይ ዘበለ ምድላው ክገብሩ እውን እቲ ቢሮ ኣተሓሳሲቡ፡፡
ቢሮ ርክብ ህዘብንመንግስትን ክልል ትግራይ
መቐለ፡ 17 ጥቅምቲ 2013 ዓ/ም 
ፍልፍል ፡ቴሌቭዥን ትግራይ

ትእምት ኣብ ልምዓት ሃፍቲ እንስሳ ኣብ ማእኸል ሜካናይዜሽን_ሕርሻ_ሂወት ልምዓት ሃፍቲ እንስሳ ሑመራ ራውያን ዝርከባ ሙሩፃት ዓሌታት በጋይት፣ ኣላሕም ፀባን ጠለ-በጊዕን ብምስሊ
ቢሮ ርክብ ህዝብን መንግስትን ክልል ትግራይ
17 ጥቅምቲ 2013 ዓ/ም
ፍልፍል፡ ድህረ ገፅ ትእምት

ዘይሕጋዊ ዝውውር ደቂ ሰባት ንምክልኻል ሓላፍነት ኩሉ ሰብ ከምዝኾነ ተሓቢሩ

ብምትሕብባር ቢሮ ርክብ ህዝብን መንግስትን ቢሮ ሰራሕተኛን ማሕበራዊ ጉዳይን ኣብ ምክልኻል ዘይሕጋዊ ዝውውር ደቂ ሰባት ኣመልኪቲ መድረኽ ዘተ ተሳሊጡ።
ኣብቲ መድረኽ መደረ ዘስመዓ ሓላፊት ቢሮ ሰራሕተኛን ማሕበራዊ ጉዳይን ወ/ሮ ኪሮስ ሓጎስ ከም ዝሓበረኦ፣ ኣብ መናእሰይ ዝርአ ዘሎ ዘይሕጋዊ ዝውውር ደቂ ሰባት ማለት ስደት ብደለልቲ ኣቢሉ ናብ ኣዕራብ ሃገራት ዝግበር ዝውውር ካብ ጊዜ ናብ ጊዜ እናወሰኸ እንትኾን እቶም ዝስደዱ ወገናት ሰብኣዊ መሰሎም ዝገሃሰሉ፣ ብስነኣእምሮ ዝጉድእሉ፣ ዝተፈላለዩ ግዳይ ጥቕዓትን ሞትን ዝኾኑሉ ኩነታት ሰፊሕ እዩ ኢለን።
ብፍላይ ይብላ ወ/ሮ ኪሮስ ኣብ ስዑድን የመንን ዘለው ዝበዝሑ ተጋሩ ከም ዝኾኑ መፅናዕትታት የመላኽቱ።
ክሳብ 2774 ዝኾኑ መናእሰይ ብኮቪድ ምክንያት ናብ ስዑድ ዓረብ ክኸዱ እንትብሉ ተንጠባጢቦም ዝተረፉ ናብ ዓዶም ተመሊሶም ኣብ መወሸቢ ማእኸል ክፀንሑ ተገይሮም ከም ዝኣተው ዝገለፃ እተን ሓላፊት፣ክሳብ ዝሓለፈ ሰሙን 689 ዝኾና ደቂ ኣነስትዮ ድማ ካብ ስዑድ ዓረብ ናብ ዓደን ድሕሪ ምምላስ ንዝትወሰነ እዋን ኣብ መወሸቢ ማእኸል ፀኒሐን ኣትየን እየን።
ይኹን እንበር ሕዚ እውን ብኣሽሓት ዝቑፀሩ ተጋሩ ኣብ ስደት ኣብ ቤት ህንፀት ከም ዝርከቡ ወ/ሮ ኪሮስ ሓቢረን።
እቶም ስደተኛታት ናብ ሃገሮም ንምምላስ ስልጣን መንግስቲ ፌደራል እኳ እንተኾነ፤ እቲ ኣብ ማእከል ዓዲ ዝርከብ ዘይሕጋዊ ጉጅለ ግና እቶም ስደተኛታት መብዛሕትኦም ተጋሩ ብምዃኖም ምስምስ እናፈጠረ ከይምለሱ እናገበረ ከምዝርከብ ብምዝኽኻር፣ ካልኦት ሃገራት ዓለም ንሃገራት ኣፍሪካ ሓዊሱ ግና ኮቪድ እናተኸላኸላ ዜጋታተን ናብ ሃገረን እናመለሳ ይርከባ ኢለን።
ተጋሩ ናብ ሃገሮም ንምምላስ ብወገን ብሄራዊ ክልላዊ መንግስቲ ትግራይ ብዙሕ ፃዕርታት እናተገበረ ከም ዝርከብ ዝሓበራ ወ/ሮ ኪሮስ፣ ዘይሕጋዊ ዝውውር ደቂ ሰባት ንምክልኻል ኩሉ ክረባረብ ፀዊዐን።
ቢሮ ርክብ ህዝብን መንግስትን ክልል ትግራይ
መቐለ፣ 17 ጥቅምቲ 2013 ዓ/ም

ብቢሮ ርክብ ህዝብን መንግስትን ክልል ትግራይ በብክልተ ሰሙን ዝሕተም ጋዜጣ 15 ጥቅምቲ 2013 ዓ/ም ሕታም 641 ንዝርዝር ሓበሬታ ኣብ ናይ ቢሮ ርክብ ህዝብን መንግስትን ክልል ትግራይ ዌብ ሳይት ይርኣዩ http://www.tig-gpr.org/
ቢሮ ርክብ ህዝብን መንግስትን ክልል ትግራይ
17 ጥቅምቲ 2013 ዓ/ም

ሓንቲ ላፕቶፕ ንሓደ ተምሃራይ ብዝብል ኣብ ውሽጥን ወፃኢ ዓድን ንዝርከቡ ተጋሩ ንፍሉይ ካልኣይ ብርኪ ቤት ትምህርቲ ቓላሚኖ ህፁፅ ሓገዝ ንክገብሩ ማልት ፃውዒት ኣቕሪባ

ብምኽንያት ኣብ ሃገርና ኣጋጠሙ ዝነበረ ሓደጋ ተላባዲ ሕማም ቫይረስ ኮረና ተቛሪፁ ዝነበረ ከይዲ ምምሃር ምስትምሃር ፍሉይ ካልኣይ ብርኪ ቤት ትምህርቲ ቓላሚኖ ብምጅማሩ ሓጎስና እናገለፅና ሓንቲ ላፕቶፕ/ታብሌት ንሓደ ተምሃራይ/ሪት ፍሉይ ካልኣይ ብርኪ ቤት ትምህርቲ ቓላሚኖ ብዝብል ቴማ ኣብ ውሽጥን ወፃኢ ዓድን ንዝርከቡ ተጋሩ ሓገዝ ላፕቶፕ ንክትገብሩ ማልት ህፁፅ ፃውዒት ሓገዝ ኣቕሪባ።
ኣብ ቀፅሪ ፍሉይ ካልኣይ ብርኪ ቤት ትምህርቲ ቓላሚኖ ዋይፋይ ምህላው ብምርዳእ ወለንታውያን ግዱሳት ምሁራን ተጋሩ ኣብ ቓላሚኖ ዲጂታል ትምህርቲ ንምትእትታው ምንቅስቓስ ብምጅማር ምምሃርን ምስትምሃርን ንምምሕያሽ ከምኡ’ውን ምስ ኣብ ወፃኢ ዝርከቡ ኣብያተ ትምህርቲ ብኦንላይን ርክብ ክፈጥሩ ብምግባር ተሞክሮን ፍልጠትን ዝለዋወጥሉ ዕድል ንምምችቻው ብወለንታውያን ዝተጀመሩ ዓበይቲ ስራሕቲ ከምዘለው እናሓበርና ነዚ ናብ ተግባር ንምሽራፍ ዘኽእል ህፁፅ ሓገዝ ላፕቶፕን ታብሌትን ንክትገብሩልና ማልት ፃውዒታ ተቕርብ።
ንዝግበረልና ልሙድ ሓገዝኩም ድማ ብሽም ማልትን ተረባሕቲ ተምሃሮ ቓላሚኖን ኣቐዲምና ነመስግን።
ፍሉይ ካልኣይ ብርኪ ቤት ትምህርቲ ቓላሚኖ ከባቢ 140 ዝኾኑ ተምሃሮ 12 ክፍሊ ተቐቢላ ከይዲ ምምሃር ዝጀመረት እንትኾን ናብ ቤት ትምህርቲ ቓላሚኖ በብዓመቱ ንዝኣትው ተምሃሮ ዝኸውን ከባቢ 800 ላፕቶፓት ከምዘድልያ ተሓቢሩ።
ቢሮ ርክብ ህዝብን መንግስትን ክልል ትግራይ
16 ጥቅምቲ 2013 ዓ/ም
ፍልፍል፡ ማሕበር ልምዓት ትግራይ

መናእሰይ ከተማ ዓብይ ዓዲ አብ መኸተ ወራር ዕስለ ኣምበጣ ዘይተገደበ ሓገዝ የበርክቱ ከም ዘለው ምምሕዳር ዞባ ማእኸል ትግራይሓቢሩ፡፡
ዋና ኣማሓዳሪ ዞባ ማእኸል ትግራይ ኣይተ ኢያሱ ተስፋይ ከምዝሓበርዎ ዘራእቲ ብወራር ዕስለ ኣምበጣ ከይብላዕ መናእሰይ ከተማ ዓብይ ዓዲ ምስ ዩኒቨርስቲ ኣኽሱም፣ ምልላይን ምፍላጥን ባህሊ ብምዃን ኣብ ጎኒ ሓረስታይ ትግራይ ብምዃን ስራሕቲ ዓፂድ ኣብ ደብረ ገነት፡ ገፅኪ ምለስለይ የሳልጡ ኣለዉ፡፡ 
ህዝብን ኣመራርሓን እቲ ዞባ አብ ምምካት ወራር ዕስለ ኣንበጣን ዘራእቲ ኣብ ምእካብን ሓድነቶም ኣጠናኺሮም ዘርአይዎ ምንቅስቃስን ዝገበርዎ ድጋፍን ኣይተ ኢያሱ ምስጋና ይግበኦም ኣቕሪቦም፡፡
ቢሮ ርክብ ህዝብን መንግስትን ክልል ትግራይ
16 ጥቅምቲ 2013 ዓ/ም
ፍልፍል፡ ሓበሬታን ርክብን ቤት ፅሕፈት ምምሕዳር ከተማ ዓብይ ዓዲ

ኣብ ውሽጢ ዝሓለፉ 24 ሰዓታት 488 ወገናት ምርመራ ላብራቶሪ ካብ ዝገበሩ እቶም ዕስራን ኣርባዕተን ወገናት ኮሮና ቫይረስ ከም ዝተረኸቦም ቢሮ ሓለዋ ጥዕና ክልል ትግራይ ኣፍሊጡ፡፡ 
ቢሮ ርክብ ህዝብን መንግስትን ክልል ትግራይ
16 ጥቅምቲ 2013 ዓ/ም

ካብ ሶኒ ክሳብ ሶኒ
``````````````````````
እዚ ኩልሻብ ሶኒ ዝስናዳእ ኮይኑ ኣብ ዝሓለፈ ሰሙን ውሽጢ ብማሕበራዊ ድህረ ገፅ ቢሮና ዝተዳህሰሱ ቀንዲ ቀንዲ ዛዕባታት ንክቡራት ተኸታተልቲ እነዘኻኽረሉ እዩ።
#ንህልው ኩነታት ኣመልኪቱ ብብሄራዊ ክልላዊ መንግስቲ ትግራይ ዝተውሃበ እዋናዊ መግለፂ ቅዋም 
#ከትግራይ ብሄራዊ ክልላዊ መንግስት የተሰጠ መግለጫ 
#ርእሰ ምምሕዳር ብሄራዊ ክልላዊ መንግስቲ ትግራይ ዶ/ር ደብረፂዮን ገብረሚካኤል ንወ/ሮ ሃረጉ ጎበዛይ ተዓዋቲት “IMPACTFUL RURAL WOMEN IN AGRICULTURE AWARD” ዘመሓላለፍዎ መልእኽቲ እንኳዕ ደስ በለኪ
#ዓለም ለኸ ሚድያ ሕብረት ተጋሩን ተወለድቲ ራያን ነበርቲ ኣውስትራልያ ንመኸተ ወራር ዕስለ ኣንበጣ ዝውዕል ልዕሊ ብር ሓደ ሚልዮን አበርኪቶም 
#ሕብረተሰብ ብተፈጥሮ ከንፈሮምን ታሕናጎምን ተሰንጢቑ ንዝውለዱ ህፃናት ዘለዎ ግጉይ ኣተሓሳስባ ክልወጥ ይግባእ ተባሂሉ
#ትግራይ ብቑጠባዊ ዓቕማ ንኽትድልድል ዘራእቲ ብኩታ ገጠም ምዝራእ የድሊ ከምዝተብሃለ 
#ኩባንያታት ትእምት ኣብ መኸተ ወራር ዕስለ ኣምበጣ ዝውግንኦ ዘለዋ ስራሕ ዝምልከት
#ሓላፊት ቢሮ ርክብ ህዝብን መንግስትን ክልል ትግራይ ወይዘሮ ሊያ ካሳ “ሃርበኛ ልምዓት፣ ሃረጉ ጎበዛይ( ሃረጉ ራማ) ዘመሓላለፈኦ መልእኽቲ እንኳዕ ደስ በለኪ 
#እናመከትካ ፍርያት ንምስሳን ዝስርሓሉ እዋን ከምዝኾነ ዶ/ር ደብረፅዮን ገሊፆም 
#ርእሰ ምምሕዳር ብሄራዊ ክልላዊ መንግስቲ ትግራይ ዶክተር ደብረፅዮን ገብረሚካኤልን ኣብ ወረዳ ክልተ ኣውላዕሎ ጣብያ ገንፈል ዑደት ኣካይዶም 
#ትግራወይቲ ነባሪት ወረዳ ራማ ዓዲ ኣርባዕተ ወ/ሮ ሃረጉ ጎበዛይ ተዓዋቲት “IMPACTFUL RURAL WOMEN IN AGRICULTURE AWARD” ኮይና 
#ኣትሌት ሓጎስ_ገብረህይወት መቐለ ኣቲው 
#ንመኸተ ወራር ዕስለ ኣምበጣ 2 ነጥቢ 9 ሚልዮን ብር ተበርኪቱ 
#ኣባላትን ተሃነፅትን ማእኸል ቤት ህንፀት ዓ/ዓዲ ንመኸተ ዕስለ ኣንበጣ ብር 81 ሽሕ ለጊሶም 
#ነበርቲ ሃገረ እንግሊዝ ተጋሩን ኤርትራውያንን ንምክልኻል ዕስለ ኣንበጣ ልዕሊ ብር 1 ነጥቢ 2 ሚልዮን ሓገዝ ገይሮም 
#ማሕበር ልምዓት ትግራይ፥ ዓለምለኻዊ ትካላትን ካልኦት መድረግቲ ኣካላት ውሽጢ ዓድን ኣብ ትግራይ ኣጋጢሙ ንዘሎ ወራር ዕስለ ኣምበጣ ንምምካት ገንዘባውን ንዋታውን ሓገዝ ንኸበርክቱ ህፁፅ ፃውዒት ቀሪቡ 
#"ትግራይ ትዳመፅ ኣላ" ኣብ ዝብል ምትእኽኻብ እቶት Go Fund Me ኣብ ውሽጢ 13 መዓልታት ልዕሊ 810 ሽሕ ዶላር ተአኪቡ 
#ፋብሪካ ሲሚንቶ መሰቦ 94 ሚኢታዊ ፍርያቱ አብ ትግራይ ከም ዝሸይጥ ኣፍሊጡ 
#ሓገዝ ንመኸተ ወራር ዕስለ ኣንበጣ ኣብ ኣውስትራልያ ዝርከቡ ተወለድትን ፈተውትን ህዝቢ ትግራይ ነቲ ኣብ ዞባ ደቡብ ትግራይ ኣጋጥሙ ዘሎ ወራር ዕስለ ኣንበጣ ንምምካት ዝውዕል ብማሕበሮም ማሕበር ልምዓት ራያ ራዩማ ኣቢሎም ብር ሓደ ሚልዮንን 23 ሽሕ ንምምሕዳር ዞባ ደቡብ ትግራይ አበርኪቶም
#ህዝቢ ከተማ ማይካድራ ኣብ ዞባ ደቡብ ትግራይ ንዝተኸሰተ ዕስለ ኣንበጣ ንምክልኻል ልዕሊ 314 ሽሕ ቅርሺ ሓገዝ ገይሮም
#ተወለድቲ ዓዲግራትን ከባቢኣን ነበርቲ ከተማታት መቐለን ኣዲስ ኣበባን ንምክልኻል ዕስለ ኣንበጣ ሓገዝ ገይሮም 
#ብምክትል ርእሰ ምምሕዳርን ሓላፊ ቢሮ ልምዓት ከተማን ንግድን ኢንዱስትርን ክልል ትግራይ ዶ/ር ኣብርሃም ተኸስተ ዝተመርሐ ጉጅለ ምጅማር ትምህርቲ 2013 ዓ/ም ኣብ 2ይ ብርኪ ቤት ትምህርቲ ወልዱ ንጉስ ኲሓ፣ ኒኮላስን ዓዲ ሓቅን ዑደት ኣሳሊጦም
#ኣብ ትግራይ፣ ትምህርቲ 12 ክፍሊ 09 ጥቅምቲ 2013 ብዕሊ ተጀሚሩ 
#ማረት ወራር ዕስለ ኣምበጣ ንምምካት ክልተ ብቐትርን ብለይትን ክሰርሓ ዝኽእላ ነፀግቲ ቦቲ መመላለሲ ማይ ሓዊሱ ምስ ምሉእ መሳሪሒአን ኣዋፊራ 
#መዘክር ጀጋኑ ሙዝየም ማእኸል ሓወልቲ ሰማእታት ተቋሪፁ ዝነበረ ምጉብናይ ስርሑ ብዕሊ ጀሚሩ 
#ኣብ ደቡብ ሱዳን ዝነብሩ ልዕሊ ሓደ ሚኢቲ ተወለድቲ ትግራይ ንመከተ ወራር ዕስለ ኣንበጣ ሓደ ሚሊዮን ብር ንማሕበር ልምዓት ትግራይ ኣወፍዮም
#ፍሉይ ሓይሊ ትግራይ አብ ኸባቢ አንደርታ ምስ ዝርከቡ ሰራሕተኛታት መንግስቲ ብምዃን አብ ጣብያ ቀዳማይ ወያነ ንዝርከባ ፅጉማት ደቂ አንስትዮ ወገናት ንምሕጋዝ ወፍሪ ዓፂድ ኣካይዶም 
#ድጋፍ ኤርትራዊያን ንሓረስታይ ትግራይ ኣብ ዝብል ምትእኽኻብ እቶት Go Fund Me ኣብ ውሽጢ 5 መዓልታት ልዕሊ 42 ሽሕ ዶላር ተኣኪቡ ተኣኪቡ 
#በዓል ሃፍቲ ኣይተ ዘርኡ ገ/ሊባኖስ ኣብ ዞባ ደቡብ ትግራይ ንግልጋሎት ደም ባንኪ እትዉዕል ሓንቲ ኣምቡላንስ ንሆስፒታል ለምለም ካርል ከተማ ማይጨዉ ብሓገዝ ኣወፍዩ 
#ኮሌጅ ፖሊስ ትግራይ ንመበል 2ይ ዙር ንሸውዓተ አዋርሕ ከሰልጥኖም ዝፀነሐ ፍሉይ ስርሒት (ኮማንዶ) ተመሪቖም
ቢሮ ርክብ ህዝብን መንግስትን ክልል ትግራይ 
16 ጥቅምቲ 2013 ዓ.ም



ንህልው ኩነታት ኣመልኪቱ ብብሄራዊ ክልላዊ መንግስቲ ትግራይ ዝተውሃበ እዋናዊ መግለፂ ቅዋም
ስልጣን መንግስቲ ፌደራል ብዘይ ሕጋዊ መንገዲ ተቖፃፂሩ ዘሎ ኣሃዳዊ ውልቀ መላኺ ሓይሊ “ታሪኽ ንባዕሉ ይደግም” ከም ዝብሃል ግፍዕታት ዘውዳውን ወተሃደራውን ስርዓታት ኢትዮጵያ ሓንቲ ብሓንቲ እናደገመ ህዝቢ ትግራይ ንምምብርካኽ ምስ ሓይልታት ወፃኢ እንከይተረፈ ተሻሪኹ መዋፅኢ ቂም ፅልኢ ስርዓት ኢሳያስ ንምግባር ልኡላውነት ሃገር ኣሕሊፉ ክሳብ ምሃብ ዝበፅሕ ክሕደትን በደልን ይፍፅም ኣሎ።
ኣብዚ ሰሙን ድማ ብሽም ምትዕርራይ እዝታት ሓይልታት ምክልኻል ሃገር ልኡላውነት ሃገር ኣሕሊፉ ንምሃብን ህዝቢ ትግራይ ንምስኳንን ብሽርሒ ዝተመልአ ስልቲ ከተግብር ተሊሙ ኣሎ።
ንዝሓለፉ 23 ዓመታት ኣብ መንጎ ኢትዮጵያን ኤርትራን ንዘሎ ዕልባት ዘይረኸበ ዶባዊ ጎንፂ ንምሕላውን ልኡላውነት ሃገር ንምኽባርን ኣብ ትግራይ ተዋፊሮም ዘለዉ ሓይልታት ምክልኻል ሃገር ብምድኻምን ህዝብን ሃገርን ኣሕሊፉ ንምሃብ ይዳሎ ኣሎ።
እንተኾነ ግና መንግስቲ ትግራይን ካልኦት ፌዴራሊስት ሓይልታትን ብተደጋጋሚ ከም ዝገለፅዎ እዚ ኣሃዳዊ ውልቀ መላኺ ሓይሊ እዚ ብመሰረት ሕገ መንግስቲ ፌ.ዴ.ሪ.ኢ. ድሕሪ 25 መስከረም 2013 ዓ.ም ናይ ስልጣን ግዚኡ ስለዘብቀዐ ፖለቲካዊ ይኹን ወተሃደራዊ ውሳነታት ከመሓላለፍ ዝኾነ ዓይነት ሕጋዊ ሓላፍነት ይኹን ስልጣን ኣይብሉን።
ስለ ዝኾነ ብሄራዊ ክልላዊ መንግስቲ ትግራይ ንዘሎ ህሉዊ ኩነታት ብዝግባእ ገምጊሙ ዝስዕብ እዋናዊ መግለፂ ቅዋም ኣውፂኡ ኣሎ፦
1. ፖለቲካዊ ሓይልታት ኢትዮጵያ ተላዚቦም ከቕምጥዎ ካብ ዝኽእሉ ቀፃሊ መፍትሕታት ወፃእ ኣብ ስልጣን ዘሎ ዘይሕጋዊ፥ ኣሃዳዊ፥ ወልቀ መላኺ ሓይሊ ምውፋርን ኣወዳድባን ሓይልታት ምክልኻል ሃገር ዝምልከት ውሳነታት ከመሓላለፍ ሕጋዊ ሓላፍነትን ስልጣንን ስለ ዘይብሉ ዝተወሰኑ ውሳነታት ተቐባልነት ይኹን ተፈፃምነት ኣይብሎምን።
በዚ መሰረት ምስ ትግራይ ዝተኣሳሰር ውሳነታት ምውፋር፣ ምትዕርራይ ኣወዳድባን መሪሕነትን፣ ዝግበር ምንቅስቓስ ሰራዊት ኮነ ኣፅዋር ፍፁም ተቐባልነትን ተፈፃምነትን ከም ዘይብሉ ክፍለጥ ይግባእ።
ሓይልታት ምክልኻል ሃገር ነዚ ዘይሕጋውን ካብ ሕገ መንግስታዊ ተልእኾኦም ወፃኢ ዝግበር ኣወዳድባን ምውፋርን ክቕበሉ ከም ዘይብሎም ነተሓሳስብ።
ብሰንኪ ሓላፍነት ዝጎደሎ ውሳነ እዚ ሓይሊ ንዝፍጠር ፀገም ተሓተቲ ኣብ ስልጣን ዘለዉ ኣሃዳውያን ውልቀ መለኽቲ ኣብይ ኣሕመድን ኢሳያስን እዮም።
2. ህዝቢ ትግራይ ብሕጊ ዝግብኦ በጀት ኮነ ካልኦት ደገፋት ካብ ጁባ ውልቀ መላኺ ሓይሊ ዝውሃቦ ዘይኮነስ ካብ ባዕሉ ካብ ህዝቢ ትግራይ ብግብርን ቀረፅን ዝኣከቦን ብመልክዕ በጀት ተሸንሺኑ ዝወሃቦ ሕጋዊ ብፅሒቱ ምዃኑ ተፈሊጡ ብዘይ ምንም ቅድመ ኩነት በጀት ትግራይ ክልቀቕ ይግባእ።
እዚ ዘይሕጋዊ ሓይሊዚ ሕገ መንግስስታዊ መሰል ህዝቢ ትግራይ ጥሒሱ በጀት ዝቖርፅ ወይ ጠጠው ዘብል እንተኾይኑ ብቐጥታ ኲናት ምእዋጅ ብምዃኑ፥ ከም ሳዕቤኑ ንዝፍጠር ዝኾነ ዓይነት ኩነታት ብሕታዊ ተሓታቲ ኣብ ስልጣን ዘሎ ዘይሕጋዊ ኣሃዳዊ ውልቀ መላኺ ሓይሊ እዩ።
3. ህዝቢ ትግራይ ካብዚ ውልቀ መላኺ ሓይሊን መሻርኸቱን ይበፅሐካ ዘሎ ማእለያ ዘይብሉ በደላት “ምእንቲ እዛ መጎጎ ትሕለፍ እታ ኣንጭዋ” ብዝብል ለባም ኣካይዳ ሃገር ንምድሓን ክትብል ሕልፊ ዋጋን መስዋእትን ትኸፍል ከም ዘለኻ ይፍለጥ።
እንተኾነ ግና ትዕግስትኻ ክርድኡ ዘይኽእሉ ሓደሽቲ ውልቀ መለኽቲ ዘይዛሪ ግፍዒ፣ ኣድልዎን ድፍኢትን ይፍፅሙልካ ኣለዉ።
ስለ ዝኾነ ኣብ ልዕሊ ድሕንነትካን ህልውናኻን ዘንፀላለወ ጭቡጥ ሓደጋ በዚ ክቕፅል ከምዘይኽእልን ከምዘይግባእን ተገንዚብካ ከም ወትሮኻ ፀላእትኻ ዳግም ንምምካት ድሙቕ ታሪኽ ንኽትሰርሕ ዝልዓለ ድልውነት ንኽትገብር ንፅውዕ።
4. ህዳሰ ግድብ ብዝምልከት ኣብ ስልጣን ዘሎ ዘይሕጋዊ ሓይሊ ምስ ዘይምልከቶም ወገናት የካይዶ ዝነበረ ዘተ ብናይ ኢትዮጵያ ህዝቢን ፖለቲከኛታትን ፀቕጢ ተዘይቋረፅ ነይሩ ሉዓላዊነት ሃገር ኣሕሊፉ ስምምዕ ንምፍራምን ናይ ገንዘብ ሕርጓቶን ካልኦት ጥቕማ ጥቕምን ክወሃቦ ተሰማሚዑ ከምዝነበረን ጋህዲ ኮይኑ ኣሎ።
እዚ ሓይሊ ሉዓላውነት ዓዲ ኣሕሊፉ ንምሻጥ ንድሕሪት ዘይብል ምዃኑ ዳግም ግልፂ ኮይኑ ኣሎ።
ስለዝኾነ እውን ብሰንኪ ኣብ ስልጣን ዘሎ ዘይሕጋዊ፥ ኣሃዳዊ ውልቀ መላኺ ሓይሊ ብሄራት፣ ብሄረ-ሰባትን ህዝብታትን ኢትዮጵያ ናብ ኩለ መዳያዊ ቅልውላውን ምሉእ ምብትታን ሃገርን ቅድሚ ምእታው ብፌደራሊስት ሓይልታት ንዝቐረበ እማመ ሰላምን ምድሓን ሃገርን መሰረት ዝገበረ መፍትሕታት ከቐምጡን ዝዓበየ ጥፍኣት ዘድሕኑሉ መንገዲ ክመርፁን ሓበራዊ ቅልፅሞም ኣንፃር እዚ ዘይሕጋዊ ኣሃዳዊ፥ ውልቀ መላኺ ሓይሊዚ ከዕርፉን ንፅውዕ።
5. ሕገ መንግስታዊ ስርዓትን ልኡላውነት ሃገርን ክትሕልዉ ቃል ኣቲኹም ዝተሰለፍኩም ሓይልታት ምክልኻል ሃገር፤ ሉኣላውነት ሃገር ኣብ ሓደጋ እናኣተወን ርኢኹም ከም ዘይርኣኹም እትሓልፉሉ ኩነታት ከብቅዕ ይግበእ።
ብሰንኪ ጨፍላቒ ኣካይዳ እዚ ሓይሊ ካብ ሕገ መንግስታዊ ተልእኾኹም ወፂእኹም ምስ ብሄራት፣ ብሄረ-ሰባትን ህዝብታትን ኢትዮጵያ ክትጓነፁን ክትዳመዩን ይግበር ኣሎ።
ሃገር ብመስዋትነትኩም ንምድሓን ወፊርኩም ክተብቅዑ፥ ዕላማኹም ተጨውዩ መሳርሒ ፀቢብ ፖለቲካዊ ረብሓ ዘይሕጋዊ ውልቀ መላኺ ኣሃዳዊ ሓይሊ ትኾኑ ምህላውኩም ፈሊጥኩም ኣብ ጎኒ ህዝብኹም ክትስለፉን ልኡላውነት ሃገርኩም ክተድሕኑን ታሪኻዊ ሓላፍነትኩም ክትዋፅኡ እናፀዋዕና ሃገርን ህዝብን ንምድሓን ኣብ እትገብርዎ ቃልሲ ህዝብን መንግስትን ትግራይ ኣብ ጎንኹም ኮይኑ ከም ዝቃለስ ነረጋግፀልኩም።
6. እዚ ስልጣን ዝሓዘ ዘይሕጋዊ ሓይሊ ንዓለም ለኻዊ ቃል ኪዳናትን ግቡኣትን ብምጥሓስ ካብ ዓለም ለኸ ትካላት ግብረ ሰናይ ዝተረኸበ ሓገዝ ውሕስና ምግቢ እንተይተረፈ ንፖለቲካዊ መጋባርያ የውዕሎ ኣሎ።
ስለዚ ሕቡራት መንግስታት ዓለምን ኤጄንስታቱን ከምኡ እውን ዓለም ለኻዊ ትካላት ግብረ ሰናይ ንውሕስና ምግብን ሰብኣውነትን ዝለገስዎ ሓገዝ መሳርሒ ፖለቲካ ዘይሕጋዊ ኣሃዳዊ ውልቀ መላኺ ሓይልን መጨቆኒ ህዝቢ ትግራይን ይውዕል ከም ዘሎ ፈሊጥኩም ኣብ መዓልኡ ንኸውዕል ክትቆፃፀሩ፥ ብጥሕሰት ዓለማዊ ግቡኣት ሰብኣውነት ተሓታቲ ክኾንን ይግባእ።
ማሕበረ-ሰብ ዓለም፣ ኣህጉራውን ዓለማውን ትካላት፣ ኣብ ኢትዮጵያ ዘለኹም ማሕበረ-ሰብ ዲፕሎማሲ እዛ ሃገር ናብ ሕድሕዳዊ ኲናትን ምብትታንን እንተኣትያ ዞባዊ፣ ኣህጉራውን ዓለማውን ሳዕቤኑ ኣዝዩ ከቢድ ምዃኑ ተረዲእኹም ኣብ ምድሓን ሃገር ሕጋውን ሞራላውን ግቡእኹም ክተበርክቱ ይግባእ።
እዚ ከይኮነ ተሪፉ ኣብዚ ሃገር ንዘጋጥም ቅልውላውን ምብትታንን ካብ ታሪካውን ሞራላውን ተሓታትነት ክተምልጡ ኣይትኽእሉን።
7. ህዝብን ሓይልታት ምክልኻል ሃገርን ኤርትራ ንነፃነት ኣብ ዝኸፈልኩምዎ መሪር መስዋእቲ ክባር ዋጋ ዝኸፈለ ህዝቢ ትግራይ ንምስኳን ስርዓት ኢሳያስ ምስ ፀላእቲ ህዝቢ ትግራይ ተሻሪኹ ዳግም ናብ ደምነት ከእትወና ህርዲግ ይብል ኣሎ።
ክልቲኦም ውልቀ መለኽቲ መንገዲ ሕውነታዊ ርክብ ህዝብታት ዓፅዮም ኣብ ምድልዳልን ምሕላውን ስልጣኖም ዝተመስረተ ውልቃዊ ርክብ ፈጢሮም ብደም ክልቲኡ ኣሕዋት ህዝብታት ክነግሱ ዘለዎም ባህጊ ሕልሚ ኮይኑ ንኽተርፍ ታሪኽ እንሰርሐሉ ወሳኒ ምዕራፍ ዘለና ምዃና ተረዲእኹም ኣብ ጎኒ ህዝቢ ትግራይ ተሰሊፍኩም ግቡእኹም ንኽተበርክቱን ደማዊ ኣካይዳ ስርኣት ኢሳያስ ጠጠው ንኽተብሉን ፀዊዒትና ነቕርብ።
ስርዓት ኢሳያስ ኣብ ኢትዮጵያ ንዘጋጥም ዝኾነ ዓይነት ፀገም ካብ ተሓታትነት ከምልጥ ከም ዘይኽእል እውን ክፍለጥ ይግባእ።
ክብርን ሞገስን ንሰማእታትና!
ብሄራዊ ክልላዊ መንግስቲ ትግራይ
14 ጥቅምቲ 2013 መቐለ

ሰሙናዊ መልእኽቲ ብሄራዊ ክልላዊ መንግስቲ ትግራይ
ኣንፃር መኸተና፣ ኩሎም ተፃብኦታት ንመክት!!
ህዝብን መንግስትን ትግራይ ኣብ ባዕሉ ዓቕሚ ጥራሕን ጥራሕን ተሞርኪሱ፣ ብናይ ባዕሉ ተበግሶን ዊንታን፣ ብወነን ህልኽን ተዋፊሩ ኩለመዳያዊ መኸተ ብምክያድ ዓወት ኣብ ልዕሊ ዓወት ዘመዝግበ ህዝቢ ትግራይ ምምራሕ ተመኒኻ ዘይርከብ ዓብዪ ክብርን ሞጎስን እዩ፡፡
ብምዃኑ ቅድሚ ኩሉን ልዕሊ ኩሉን ኣብ መላእ ትግራይ፣ ዝተፈላለዩ ከባብታት ሃገርን፣ ኣብ ኣርባዕትኡ ኩርናዕ ዓለም ዘሎ ዲያስፖራ ትግራዋይ፣ ከምኡ እውን ኣብ ትግራይን ዝተፈላለዩ ወፃኢ ሃገር ዘለኹም ኤርትራውያን፣ ምስ ኣሃዳውን ውልቀ መላኽን ጉጅለ ግንባር ፈጢሩ ድሕንነት ህዝቢ ትግራይ ኣብ ሓደጋ ንምእታው፣ ትግራይ ወሪሩ ዘሎ ዕስለ በረኻ ኣንበጣ ንምምካት ትገብርዎ ዘለኹም መዘና ዘይብሉ ርብርብ፣ ብፍላይ መንእሰይ ትግራይ ካብ ዘለኻዮ ተፀዋዊዕኻ ከም ንህቢ ዓሲልካ ጠምዩኒ፣ ደኺሙኒ ከይበልካ፣ ጎቦ፣ ሽንጥሮ፣ ቁሪ፣ ፀሓይን ሃሩርን ከይሓርበተካ፣ ሕድሪ ስውኣት ወለድኻ ፣ኣሓትካን ኣሕዋትካን ከየዕበርካ፣ ቃሎም ዓቲዕትካ ሒዝካን፣ ፃውዒት ብሄራዊ ክልላዊ መንግስቲ ትግራይ ተቐቢልካ፣ ብዘረባ ከይኮነስ ብተግባር ነቲ ዕስለ ኣብ ዝሓደሮን ዝወዓሎን እግሪ እግሩ እናሰዓብካ ትምክቶ ስለዘለኻን፣ ኮታስ ነቲ ህልኽ ዘወድእ ተጋድሎኻ ፣ብሄራዊ ክልላዊ መንግስቲ ትግራይ ዘለዎ ናእዳን ዝተሰመዖ ሓበን፣ ብሽም ህዝቢ ትግራይ ብኽብሪ እንትገልፅ፣ ፃዕርኻ ቀፃላይ ከም ዝኸውንን፣ ኣብ ዝባፅሑ ዘራእቲ ዝካየድ ዓፂድ ድማ ከምቲ ልሙድ እጃምካ ከም እተወፊይ ብምትእምማን እዩ፡፡ 
ብኣንፃሩ ኣዋጅ መኸተ ኮረና ቫይረስ፣ ብምጥሓስን ዘለናሉ ዝተሓላለኸን ከቢድ ኩነታትን ንጎኒ ብምግዳፍ ብሓፈሻ ህዝብና ብፍላይ ሓረስታይ ትግራይ ብዕስለ በረኻ ኣንበጣን፣ እዋኑ ዘይሓለወ ዝናብን ኣብ ጭንቂን ፀበባን ኣብ ዝኣተወሉ ብጣዕሚ ፈታኒ እዋንን ከቢድ ሽግርን፣ ልዕሊ ዓቐን እኽለማይ ብምፍሳስ ገዚፍ ፅንብል መርዓ ምግባር ዓገብ ምዃኑ ተረዲእና፣ መርዓ ሓዊስካ ኣብ ዝተፈላለዩ ድግሳት ዝርኣይ ዘሎ ብኽነት ሃፍተገነት፣ ብዝኾነ መዐቀኒ ተቐባልነት የብሉን ጥራሕ ዘይኮነስ፣ ዓርስና ንምኽኣል ንነካይዶ ዘለና መኸተ ዝኸልፍን ድኹዒ ንናይ ደገን ውሽጥን ፀላእቲ ምዃኑ ክስመረሉ ይግባእ፡፡ ስለዙይ ብቐንዱ ህዝቢ ትግራይ፣ ትካላት ሃይማኖት፣ ዝተፈላለዩ ሙያዊን ህዝባዊን ማሕበራት፣ ብድማር ኩሎም መድረግቲ ኣካላት ዝረአዩ ዘለው ፀገማት ክውገዱ ዕዙዝ ተራ ክፃወቱ ይግባእ፡፡ 
ብምዃኑ ለበዳ ሕማም ኮረና ካብ ግዜ ናብ ግዜ እናወሰኸ ብብርኪ ዓለም ግዳያት እቲ ቫይረስ ልዕሊ 41 ሚልዮን ኣብ ዝበፀሐሉን፣ ልዕሊ 1.1 ሚልዮን ድማ ጉዳይ ሞት ኣብ ዝኾኑሉ ኮይንና፣ ከም ክልልና 6488 ወገናት ተታሒዞም፣ ዛጊድ ድማ 43 ወገናት ሞይቶም ኣለው፡፡ሐዚ ዉን እቲ ለበዳ እንተዘይተኸላኺልናዮ፣ ምስቲ ኣጋጢሙ ዘሎ ወራር ዕስለ ኣንበጣን ሽርሒታት ኣሃዳውን ውልቀ መላኽን ጉጅለ ተደሚሩ ኣብ ትግራይ ዘስዕቦ ሓደጋ ብጣዕሚ ከቢድ ከም ዝኸዉን ንምግማቱ ኣየፀግምን፡፡ ሰለዝይ ክንዓቁር እናተገበአና ፣ ዝተረኸበ ሃፍተ ገነት ብፍሰስ ተፋሰስ እነጥፍኦ እንተድኣ ኮይንና፣ ድሕሪ 25 ዓመታት ዝማዕበለት ትግራይ ንምፍጣር ዝግበር ዘሎ ፃዕሪ ኣብ ሓደጋ ኣእቲና ህዝብና ናብ ዝኸፍአ ሽግር ክኣቱ ምዃኑ፣ ብሓፈሻ ህዝብና ብፍላይ መንእሰይ ትግራይ፣ ዕስለ በረኻ ኣንበጣ ሓዊስካ ኣብ ኩሎም ግንባራት መኸተ ብምስታፍ፣ ባህሊ ቁጠባ ምድንፋዕ ውዓል ሕደር ዘይብሃለሉ ቐዳማይ ዕዮ ገዛ ምዃኑ፣ ሕድሕድ ትግራዋይ ተረዲኡ ተግባራዊ ክገብር ይግባእ፡፡ 
በዚ ኣጋጣሚ ሕድ ሕድ ትግራዋይ ዕስለ ኣንበጣ ንምምካት ኣድማዓይ ስራሕ ክስራሕ እንተድኣ ኮይኑ ዝገብሮ ወፈያ ፍልጠት፣ ንብረትን ገንዘባዊ ሓገዝን ምእኹል ክኸውን ስለዝግባእ ኣብ ትግራይ ይኹን ካብ ትግራይ ወፃኢ ዘሎ ትግራዋይ፣ ብውልቀ ይኹን ብዉዳበ፣ ከምኡ እውን ገበርቲ ሰናይ ትካላት ውሽጥን ወፃእን፣ ከም መንግስቲ ኣብ ዝኸፈቶ ቁፅሪ ሒሳብ ማለት፣ ኣብ ኣንበሳ ኢንተርናሽናል ባንክ 00111535466፣ ከምኡ እውን ኣብ ወጋግን ባንክ 0848457630501 ኣታዊ ክትገብሩ ደጊሙ ብኽብሪ ይፅዉዕ፡፡ 
ኣብ መወዳእታ ኣብዚ ዘለናሉ እዋንን ብኽነት እናወገድና፣ ኮረና እናተኸላኸልና፣ ኣንበጣ እናመከትና፣ ቃልስና መሪርን ሓፂርን እዩ፣ ዓወትና ግና ግድን ዘይተርፍን ምዃኑ ብልቢ ኣሚና፣ ኣንፃር መኸተና፣ ኩሎም ተፃብኦታት መኪትና ኣብ ኩሉ ዓውዲ ግንባራት፣ ንፀላኢ ርእሱ ዘድንን፣ ንፈታዊና ዘሐብን፣ ንማሕበረሰብ ዓለም ድማ ዘስደምሞ፣ ተደራራቢ ዓወታት ንምምዝጋብ፣ ብሄራዊ ክልላዊ መንግስቲ ትግራይ ህዝቢ ትግራይ የርእዮ ዘሎ ውዑይ ናይ ቃልሲ መንፈስን ሕራነን ኣብ ሽትኡ ከምዘብፀሖ ብምትእምማን እዩ።
ቢሮ ርክብ ህዝብን መንግስትን ክልል ትግራይ
መቐለ
13 ጥቅምቲ 2013

ኣመራርሓን ሰራሕተኛታትን ወፍሪ ዓፂድ ኣካይዶም።
ኣመራርሓን ሰራሕተኛታት ቢሮ ርክብ ህዝብን መንግስትን፣ ኣካላት ሚድያ ትግራይን ቤት ፅሕፈት ህወሓትን 13 ጥቅምቲ 2013 ዓ.ም ኣብ ዞባ ደቡብ ምብራቕ፣ ወረዳ ሕንጣሎ፣ ጣብያ ኣራዓሰገዳ፣ ቁሸት ማይ ሃይዲ ንፅጉማት ወገናት ንምሕጋዝ ወፍሪ ዓፂድ ኣካይዶም።
ኣብቲ ወፍሪ ዝተረኸባ ሓላፊት ቢሮ ርክብ ህዝብን መንግስትን ትግራይ ወ/ሮ ሊያ ካሳ ከምዝበልኦ፣ መንግስትን ህዝብን ትግራይ ኣብ ኩለ መዳያዊ መኸተ ከምዘለዉ ይፍለጥ።
ብፍላይ ሕዚ ድማ ነቲ ኣጋጢሙ ዘሎ ወራር ዕስለ ኣምበጣ ንምምካት ርብርብ እናተኻደ እዩ።
ሎሚ መዓልቲ ኣብ ወፍሪ ዓፂድ ንፅጉማት ወገናት እናሓገዝና ኢና።
ንኣብነት እቲ ንሕና ዝተዋፈርናሉ ናይ ሓንቲ በዓል ቤታ ዝተሰወኣን ኣዶ ሸውዓተ ቆልኡን ኢና ንሕግዝ ዘለና።
ስለዚ እቲ ፅጉማት ወገናትና ናይ ምሕጋዝ ባህሊ ዝፀንሐ እኳ እንተኾነ ዝያዳ ድማ ሕዚ ኣብቲ ወራር ዕስለ ኣንበጣ ዘጋጠመን እዋኑ ዘይሓለወ ዝናብ እውን ከጋጥም ስለዝኽእልን ንከምዚኦም ዝበሉ ወገናትና ክንሕግዝ ግቡእ እዩ።
በዙይ ድማ እቶም ኣመራርሓን ሰራሕተኛን ተወዲቦም ወፍሪ ዓፂድ እናካየዱ ይርከቡ።
ሰራሕተኛ ኤጀንሲ መራኸቢ ሓፋሽ ትግራይ ሙሉቀን ካሳሁን ብወገኑ፣ ትግራይ ኣብ መኸተ ከምዘላ ብምዝክኻር እቲ ኣብ ሓረስታይና ኣንፀላልዩ ዘሎ ሓደጋ ከቢድ ብምዃኑ ከም ጋዜጠኛታት ህዝቢ ምልዕዓልን ሓበሬታ ናብ ህዝቢ ምብፃሕን ጥራሕ ከይኮነስ ነቲ ካብ ኣብራኹ ዘውፀአና ህዝብና ኣብ ፀገሙ ክንበፅሕ ግድን እዩ ኢልና ስለዝኣመንና ኢና ናይ ፅጉማት ወገናትና ዝባፅሑ ዘራእቲ እናዓፀድና ውዒልና ዘለና ኢሉ።
ቢሮ ርክብ ህዝብን መንግስትን ትግራይ
13 ጥቅምቲ 2013 ዓ.ም

