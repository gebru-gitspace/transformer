ሞላ ሓርፋፍ ዓረር
ሓድጊ አንበሳ ዶ ክብለካ ከምቲ ዉላድ ናዕዴር ፅኑዕ ዘንጊ ሓቂ ዘይቕራዕ ዘይ ስበር
አብ ዘበነ ድብ ፀር ፤
ድብ ፀር እንትጸቕጦ ዝሰጥም ከም ምስማር፤
ንህቢ መስከረም ዶ ክብለካ ንህቢ ዕስራ ዓዲ ንዕስለ ሙኩሓት ዋይዋይ እላበለ ዕልምልም ሰዳዲ፤
ዳግማይ ፈንቅልዶ ክብለካ

ዘፍረኻዮም ርእየ ሓየት ዉን ኢሉኒ
ዓወት ወፍሪ አግኣዚ ብድብያ ጥበቡ ቕዲ ሖፃ ወኽኒ፤
ገበል ወልቃይትዶ ክብለካ ዘይኽሽፍ ሕብሩ ንሓርግርጽ ትምክሕቲ ዘልምስ ጠሚሩ፤
ዓሽካ ዕባይ ገድሊ ዘብዒ ህዝቢ መስመር አብ ሓንጎል ሙኩሓት ሰርሲርካ ዝትፍንጀር ንሓንሳብ ንሓዋሩ ገይርካዮም ሄድ ኢንጁር
አልቦ ዋላሓደ ንዓኻ ዝነቅል
ናይመጥባሕቲ ፈላጥ ህግደፋዊ ዶክተር፤
ቃንዛ መሊስካሎም ቃንዛ ሕነ ዓይደር፤
ክብለካ መሪጸ ሞላ ዕባይ ገድሊ ሞላ ሓርፋፍ ዓረር፤ ክብርን ሞገስን ቤዛ ህዝቦም ንዝሓለፉ ሰማእታት

ማሰ ማሰ ማሰ ደሚሒት ሔዚ ዲንቒ
ኣይተ ኢሳያስ ወዳጀ ግርማ ወዳጀ ዕጥቂ ንኩናትዶ ይስነቕ በራሚል ኣረቂ
ብዘይ ሕድገትዶ ይመጽእዩ ዕርቂ
ሓሶት እንተተደመረ ኣይኸውን ሓቂ ስርዓት ሸፍትነትኩም ፈኾሰ ካብ ጨርቂ ስራሕኩም ኮነ ሓሶት ምስ ስርቂ
ሃገርና ገበርኩማ፡ ናይ ውላድ ድርቂ።
ወዮም ዞምደሚሕት፡ እጢ መሓዛኹም
እዚ ኣይተ ሞላ ወዲ ኣይተ ኣስገዶም
ኣብ ኣስመራ ዝምጨን ኣብ ማእከሎም ንጀነራላት ኤርትራ ብዓይኑዩ ዝኾሎም ድምብርጽ ዘይብሎ መርጢጡ ዘሽኖም
ዓቢ እዮም፡ ንናይ ኤርትራ ሰብኣይ ሰብ ኣዮም።
ኣንታሞላ ኣንታ ቆልዓ ትግራይ
ነዚ ደፋር ትዕቢተኛ ዓፍራ ጥራይ
ነዚ ጨካን ጸላኢ ህዝቢ ትግራይ ቀንጠጥካዮ ዝባኑ ዘይለብስ ዳሕራይ ኣኪቡ ይጻረፍ ምስ በዓል ዛህላይ ማህላይ ከቢድ ንፋስ ኣእተኻሉ ገርካ ሕሪሕራይ።
ኣይተ ሞላ ከም ወለዱ ጋቢ ተጎምጉሙ ጥበበኛ ናይ ኣይተ ኣውዓሎም ዝቐደሙ ንጣልያን ዘጽደፍዎ ብጥቕልሉ ኣቃሚሙ ጅግንነት ትግራይ ትግሪኚ ዘቐድሙ ኩናት ዓድዋ ብራእሲ ኣሉላ ተዛዚሙ።
ወዲ በዝብዝ ካሳወዲዞም ኣሉላ ወዲ ኣይተ ኣስገዶም ኣንታ ሞላ
ኣብ ኣስመራ ነበርካ ምስዞም ሽላምላ ምስዞም ጠለምቲ እምነት ዝጎደላ ኤርትራ ዘርካያ ታሕታይ ላዕላ ጸለለል ኣእተኻሉ ነዚ ከዳዕ ጙሒላ።
ጅግንነት ኢትዮጵያ ዝነበረ ካብ ጥንቲ ምስክሩ ናይ ኣኽሱም ሓወልቲ ንትርኩን ንግራኝ መባረርቲ
ንግብጺ ደገምዎ ብጉራደ ዘመቲ ንጣላያን ቀርደድዎ ከም ሽጉርቲ
ዛንታ ዶጎዓሊን ዛንታ ዓድዋን ነገርቲ ክፈልጥ ንዝደሊ ይመርምር መዛግብቲ።
ኣንታ ሞላ ገሊህካዮ መንድዓት ኤርትራ መዋጣወጢ በትሪ ትብሃል ነበርካ ኣብ ኣስመራ ገለን በሉ ኤርትራ ምስ ኢትዮጵያ ክጽምብራ ኣብ ፍርሒ እንዳ ነበረ ህዝቢ ኤርትራ
ከሰስቲ እውን በሉ፡ንደቅና ገበርወን ኣመንዝራ
ፈቐድኡ እናተቐትሉ ቆላዑ ኤርትራ ተዓዚብካ እንታይ ከም ዝሕሰብ ኣብ ኣስመራ ስራሖም ዝኾነ ናይ ውድቀት ናይ መከራ ብትብዓትካ መዓንጣኦም ተኾምቲራ
ዝቑጸር ዘይብሎም በጀካ ጉራ ምስ ዓፍራ ኣጸቢቖም ይስተዩ ኣረቂ ምስ ቢራ።
ሓላፍነት ዘይስከሙ እዞም ሸፋቱ ኣቐዲሞም ጀሚሮሞ ብጊሓቱ
ህዝቢ ንኸይ ሓስብ መደንቆርቱ ዕግርግር እምበር ሰላም ዘይፈቱ ብጥምየትን ብኩናት ንህዝቢ መጽነቱ በጀካ ኣብ ቂምን ኣብ ጽልእን ዝጸሎቱ ተናዒቑ ይነብር ካብ ዓለም ብሒቱ መንእሰይ ተባሪሩ ሃገርና ጸኒቱ።
ሞላ እንተኾነ ሰሪሑ ብትብዓት
ከምቲ ዝጸንሔ ናይ ሃገሩ ጽንዓት
ኣርእዩዋ ንዓለም ስለያዊ ጥበባት
ኣብ ከብዲ ጸላእቱ፡ ዝጥምጠም ከም ቅናት ኣብ ሕምብርቲ ኮነ፡ ኣብ ባይቶ ኣብ ቅርዓት ኣቐዲሙ ዝጥምት፡ ብዓል ድርብ ጸዓት ንሃገርካ ኣድሒንካያ፡ ካብ ስዉር መዓት ተሓወስ ምስ ህዝብኻ፡ ተኻፈል ኣብ ልምዓት።
ዉድቀት ንማፍያ ህግደፍ
መጥፋእቲ ሃገር
ዓወት ንደልይቲ ፍትሒ

ኣዶ ትግራወይቲ
ኣዶ ትግራወይቲ ሽልምቲ ማሕዘላ፣
 ወየንቲ ተዕቢ ሓዚላ።
ኣደይ እቲ ማሕዘልኪ እንታይ ምሽጥሩ፣
ጀጋኑ ዝረሩ።
ትግራይ እቲ ማሕዘልኪ እቲ ቆርበቱ፣
ጀጋኑ ዝፈቱ።
ኣካሉን ህይወቱን ዝኸፈለ፣
ሃገር ዝተኸለ።
እቲ ድጎል ሓዊ ወይነ ቀዳማይ፣
ዘጉሃረ ትንፋስ ወያነ ዳግማይ።
ዋዑ ዘይቕይር ዘይቕህም ጓህሪ፣
ኣብ ልዕሊ መቓብር ዝነብር ብክብሪ፣
ዘኹርዕ ሞቱ ህዝባዊ ፍቕሪ።
መጋዝ መከራ ዘይቖርፆ ሓሞት፣
መርዓ ዝመሰሎ በጃ ህዝቢ ሞት፣
ሳዕሪ ለማልሞየ ንወያነ እንታይ ይፅግሞየ፤
ወይለኻ ፀላኢ እምበር ደንበ ተጋሩስ ዘበት ክድፈር።
ተረከብቲ ሕድሪ መናእሰይ ትግራይ፣
ብፅሒትና እዩ ዝተረፈ ውራይ።
ጀጋኑ ኣያታትና ሃየ ኣይትሰከፉ፣
ዓጢቕናዮ ኢና ስረኹም ምስ ቁልፉ።
ሕልፊ ዘይደሊ ካብ ብፅሒቱ፣
ሃቡኒ ኣይብልን ኣይህብን ናቱ፣
ሎሚ እውን ሎሚ በጃ መሬቱ፣
መንእሰይ ኣሎ ከም ኣቦታቱ።
ዛሕልን ሙቆትን ጊዜ ዘይድህሎ፤
ውሉድ ወያነ ኣለኹ ይብል ኣሎ፣
ወይዛ ትግራይ ዓደይ ፈተና ዘህልኻ?
ግን ከዓ መሊሱ ዘደልድሎ ኣብራኻ።
ናይ ስውኣት ውዕል ናይ ሓደራ ቤትና
ብኽብሪ ነንብራ ኢደይ ኢድኩም ኢልና!

“ባሕርና
“ባሕርና እቲ ሓፋሽ ህዝብና
ስንቅና ወያናይ ሓቦና
ዕርድና ጎቦታት ዓድና
እምነትና ኣብ ቅኑዕ መትከልና
ናይ ታሪኽ መንኮርኩር እቲ ውፁዕ ኣብዝሓ
ነቒሑ ዝቃለስ ንናይ ደርቢ ረብሓ
ንሕና ዓሳ ኮይንና ንሱ እውን ባሕርና
ዝመፅአ ፀላኢ ክንምክቶ ኢና
ታሪኽ ውፁዕ ህዝቢ ብደምና ክንፅሕፍ
ግቡእና  ፈፂምና ብኽብሪ ክንሓልፍ
ናይ ሸቃላይ ዓለም ንሓስብ ንትልም
ወያናይ ሓቦና ስንቂ ንዘልኣለም
ሓበን ተጋዳላይ ክሳብታ መስዋእቱ
ኣድብዩ ፀኒሑ ከጥቅዕ ፀላእቱ
እምባታት ሩባታት ጎቦታት ዓድና
ኣብ ጎድንና ኣለው ናይ ኲናት ዕርድና
ትርሽ መዳፍዕ ታንክታት ነፈርቲ
ብኣፅዋር ውግእ ይኹን ብበዝሒ ዘመትቲ
ናይ ፀላኢ ሓይሊ ኣዓግቶን ቓልስና
ናይዚ ኹሉ መልሲ ናይ መትከል እምነትና፡፡”

ዳንቡሽ (ካብ ግጥምታት ተጋዳላይ እያሱ በርሀ)
ኣቦይ ዝወደቐሉ ትብሩህ ዕላማ፣
ኣደይ ዘቕለመቶ ትቐይሕ ኣርማ፣
ዘመነ ሓርነት ብስራቱ ኣብፂሑ፣
ወናም ወዲ መትከል ንኣይ ኣጠጢሑ፣
ናይ ጅግንነት ግብሮምህሊናይ ወሪሱ፣
ደመይ ምስቲ ደሞም ብወነ ተለዊሱ፣
ኣቦይ ይዝክሮ፣
ኣደይ ይዝክራ ናይ ኲናት መድረኹ/ኻ፣
ዕላማ ናይ ቃልሲ ወያናይ ታሪኹ/ኻ፣
ናይ ሓርነት ቃልሲ ናይ ቃልሲ ኣሰረይ፣
ትመስዋእትነቶም’ውን ክብረይ እዩ ማዕርገይ፣
ኮይኑ የንብረኒ ኣሰር ተኸታላይ።
ውድብ ወላዲተይ ፅኑዕ ንዕላማይ።
ናይቲ ቆራፅ ኣቦይ ናይ ቃልሲ መንገዱ፣
ስምዒት ወያነ ምቅፃል ምንዳዱ፣
ፍቕሪ ቅኑዕ መትከል ኣብ ድሩዕ ምሟቱ፣
ይነድድ ኣብ ልበይ ሃልሃልታ መስዋእቱ፣
ጫንቁዕ እግሪ ተኽሊ ፅባሕ ክዓቢ እዩ፣
ቃታ ኣፈሙዝኩም ክጭብጦ እዩ፣
ዝወደቐ ብረት ኣርመኦም ብምልዓል፣
ዳንቡሽ እግሪ ተኽሊ ወናም እዩ ብመትከል።
መቓልሕ ጠያይት ዜማ ናይ ወለደይ፣
ትዓውዲ ኲናቶም ወያናይ መኣደይ፣
ወትሩ ኣይፍለን ፈፂሙ ካብ ልበይ/ዓይነይ፣
ጥጅእ ርሱን ደሞም ህያው ኣላይየይ።

ዓለም ለኻውነት (ካብ ዜማታት ገድሊ)
ዓይነ ብርኪ ውፁዕ፣
ቀላፅም ደሪጉ መቑሕ ናይ ምድሕርሓር
ብናህሪ ክስበር
ትፅቢት ኣእላፍ ዘመን ቀይሕ ሽግ ሓርነት ዓወት ንክብሰር
ደም ሸቃሎ ይሕበር
መቓብር ቅልውላው ጠስጣስ ዓሳው ስርዓት ቃልሲ ንኽወልድ
ዋሕዋሕታ ሓርነት ፋና ቀይሕ ዘመን ብርሃኑ ክቐድድ
ኣስዋር ናይ መዝመዝቲ ናይ ሓባር ፀላኢ ኣብ ደምበና ይድምሰስ
ኣብ ገለፈት ውሕጅ ቀይሕ ደም ሸቀልቲ ሓፊስ ደም ንሓውስ
ናይ ሞራል ማተርያል ብፃያዊ ሓልዮት ንሓባር ድሕንነት
ክብረይ ከይገሃሰ ወገነይ ከይግሰስ ዶብ ሰጊረ ይምክት
ደጀን ወያነታት ጠረን ሓራ ዓውደይ ኣፍላ ቃልሲ ይዕርድ
ነሳልጦ ዓወት ንድምቀት ኣሰርና ጭጉራፈይ የንጉድ
ኣፍላጋት ኣኽራናት ፋፃ ኣፈሙዞም ቃንዮም እናስምዑ
ብድምፀ ብርሃናት ተምዘግዘግቲ ዓረር ንዓመፅ ይፅውዑ
ህዝባዊ ወያነና ኣሰር ቀይሕ ወፍሪ ሽትኡ ይሕበር
ኣብ ጎኒ ውፁዓት ይረብብ ይስለፍ ዓለምለኸ ይዝምር!
ሰናይ ዘመን ክኸውን መፃኢ
ብሓባር ዓጢቕና ብሩህ ራኢ
ሓሊፍናዮ ነዊሕ መሪር ቃልሲ
ኣበሲርና ፋና ዴሞክራሲ
ብደም መፃእና፣
ስልጣን ንህዝቢ
ፍረ ፃማኺ፣
ሰላም’ዩ ኸስቢ
ኣይደቀሱልናን ናይ ትማሊ
ተረፍ መረፍ ዞም እኩያት ሓይሊ
ሒዘዮ ኣለኹ እቲ ሽኻል
ኣለኒ ዝኣተኽዎ ቃል

ደወል (ድምፃዊት ተጋዳሊት ኣብርሀት ዓብዱ)
ደወል ተደዊሉ፣
ደወል ናይ ስምዑታ
ደወል ተደዊሉ፣
መጠንቀቕታ
ደው ኢልና ንሕሰብ፣
ንሕሰብ እወ ከም ሰብ
ቫይረስ ኮሮና፣
ከየገርሀና
መልኣከ ሞት ከይወርሶ፣
መረባና
መሬት መስዩ ምውጋሕ፣
ከይኣብየና
ምዉቕ ጎጆ ከይበትኽ ስድራቤትና
ሻላ ማላ ኣይንበል፣
ንኮሮና
በል ኣንታ፣
ፅንኩር ህዝቢ ፍፁም ከይትስነፍ
ሎሚ ከም ትማሊ
ኣብ ቅድሚት ተሰለፍ፣
ትፈልጦ ኢኻ ፀገም ከመይ ከምዝሕለፍ
መፍትሒ ኣብ ኢድካ ኣሎ፣
ንኮሮና ቫይረስ
ኣትሪርካ ተቓለስ!

ሕዚ እውን - ከምታ እንፈልጣ 
ኣብ ኣካል መኸተ---- ረቢብና ብሓደ ---- በቢዘለናዮ
ንዓብዪ ዕማም ---- ኣብ ውራይ ኩላትና ---- ናይ ህላወ ዕዮ
ንኣንፈት መንግስቲ---- ንምኽሪ ሰብ ሞያ---- እናተኸተልና
ሓደ ኣማራፂ---- መንገዲ መኸተ ----- ምሕፃብ ኢድ ብሳሙና
ካልኣይ ኣማራፂ ---- ኣካላዊ ርሕቐት ----- ብደንቢ ሓሊና
ኢድ ንኢድ ሰላምታ ---- ነዛ ሓፃር እዋን ---- “ትፅንሐልና” ኢልና።
ምልክታት ሰዓል ---- ወሰኽ ሓያል ሙቐት ---- ንዘርአዩ ሰባት
ናብ ትካል ጥዕና ---- ሓበሬታ ክንህብ ---- ሒዝና ሓላፍነት
ኣብ እዋን መኸተ ---- ሻላ ማላ የላን ---- ኣቕሊልና ኣይንርአያ
ኣብ ኣንፃር ኮሮና ---- ግደ ኩሉ ሰብና -----  ቆቛሕ ምዃን እያ።
ኣፅኒዕና ንሓዞ ----- ንመስመር መኸተ ----- ሽሕን ዋልታን ንኹን
ነርኢ ሓደነትና ----- ከምታ ዝተለምደት ----- ትደገም ሕዚ እውን
ከምታ ሕሉፍ እዋን ----- ከምታ ፀረ ደርግ ----- ከምታ ፀረ ኣንበጣ
ቆቛሕ ምዃን እያ ----- ከምታ ናይ ቀደምና ----- ከምታ እንፈልጣ
ከምወዮ ምስላ ----- ዘረባ ወለዲ ----- ዝኸውን መምሃሪ
መለበሚ ኣይትኹን ----- መለበሚ ኣይኽላእ ----- ኢሉ ዝህብ ምኽሪ
ንሕናለ እቲ ንሕና ---- ንዓለም ምግንዛብ ---- እያ ሕዚ እተድሊ
ስለዚ ---- ንጠንቀቕ ብደንቢ ----
ውሕስነት ንሃቦ ----- እንታይዶ ኣሎ ድዩ ----- ካብ ህይወት ንላዕሊ
ኣብዛ ዘለናያ ----- ንምክልኻል ኮሮና ----- በቢዘለናዮ
እናደጋገምና ----- በዝሕናን ሓደነትናን ----- ኾሊዕና ነርእዮ
ከምታ ሕሉፍ እዋን ----- ከምታ ፀረ ደርግ ----- ከምታ ፀረ ኣንበጣ
ቆቛሕ ንኹን ወገን ----- ከምታ ናይ ቀደምና ----- ከምታ እንፈልጣ።
ክብሮም ብርሃነ ካብ ዞባ ሰሜን ምዕራብ ትግራይ ከተማ ሸራሮ

እግረ - ሕልና
ኣቦን ውሉድን : ተተሓሒዞም
ንሕልና : ተማእዚዞም
ባና ማዕዶ ብልቢ : እናጠመቱ 
ኣድማሱ ብመርትዖ : እናኣመቱ
ጉዪ ካብ ምዓል : ክሳድ ሒዞም
ኪንዮው 'ደረት ትርኢት' ግዒዞም
'ታ ንብህጋ ውቅብቲ : ዓይኒ ብዙሃን
መስተርሆት ከርኢዋ : ካዕበታዊ ብርሃን
ስሙር መንፈስ : ብኒሕ ስለ ዝልለ
ሽሕምበለል ከይበሉ : ከም ሰብ እምባ ኮለለ
ቋንቋ ደልሃመት : ብ ፀዳል ክትርጉሙ
እንሆ ብ 'እግረ - ሕልና' ይስጉሙ::

ሓኽፈን (ካብ ግጥምታት ተጋዳላይ እያሱ በርሀ)
ከላዕሎ ተጋድሎ ሓኽፈን 
ከምስግኡ ቅይኡ ከይድፈን
ትዝታሎ ልበይ ዘቓዘነ
ወግሐፀብሐ ውን ይብለኒ ኣነ
ከዘንትዎ እንተነፈሰለይ
ታሪኽ ቅያ 'ቶም ጀጋኑ ብፆተይ
ኣየዛ'ዶ ኣደ ራህራህ ከብዳ
ሓየሎም'ዶ ተሰማ ይኣብዳ
ወደይ በለት ኣለሻ ወሪዳ
ኣብ ዝባን ብርሃና መቓብር ናይ ወዳ
ክሒሮማይ ክሒሮማየ ክሒሮማይ ክሒሮማይ
ኣዕይንቲ ኣዴኻስ ሰሪበን ማይ 
ጠርዚ ምቾት ናብራ ክንነብር ንሃርፍ፡ 
ብብቕዓት ብራሃፅ ብፃዕሪ 
ብሕጊ ብመሰል ብሰነያ ብፍቕሪ!
የካቲት ወርሒ ሓርነት!
ትግራይ ትለወጥ ትግራይ ንኽትስዕር!
ንረዳዳእ፡ ንሕሰብ፡ ንነፅር፡ ንለወጥ!
ቦቕባቕ ኣንጀት ወላድ ንድሕሪት ተሰትዩ
ውፃእ ውረድ ደይብ ላዕሊ ታሕቲ ድኻም
ኩሉ ኩሉ አሕሊፋ ትፀውየሉ ጥዑም
ኣዶ ጅግንነተይ ኲናት ዝሃሰያ ዓደይ ዓይነይ
ድሓንዶ ኣላ ትግራይ
ኣዶ ጅግንነተይ ኲናት ዘዳኸያ
ትፅቢተይ ትምኒተይ ለምሊማ ክሪኣ ሕዚ ሰብ የድሊያ!
ንስለባዕልና ክንብል ሰብ ንኹና ትግራይ 
ሃገር ኮይና መዕቖቢ መፅለሊ ክትኮነና ምእንቲ!

ለካቲት!
(ካብ ግጥምታት ተጋዳላይ እያሱ በርሀ)
የካቲት ኣዴና-
ረመፅ ድጉል ቃልሲ ተባሪዑ ገዋሕታ ናይ የካቲት ማዕበል
ባርዕዩ እሳተጎሞራ ሽግ ደደቢት ወርቃዊ ነበልባል
-
11 ለካቲት ብርሃን ውፁዓት ደደቢት 
መሪሕ ህወሓት ተወልደ 
ዜማታት የካቲት ዳርጋ ብምልኦም ደም ሰራውርካ ሰርሲሮም ጨጉሪ ቆርበትካ ከንቲቶም ህይወት ዘሪኦም ንህይወት ከም ክንቲት ክትሪኣ ገይሮም ንመስዋእቲ(ኣነ ክስዋእ ንስኻ ፅናሕ ዝብል ሞራሊቲ) ከም ሕገተፈጥሮ ዘምስሉ ካርና ሓያል ስምዒት ዝቑስቁሱ እዮም።
-
ባሕርና 'ቲ ሓፋሽ ህዝብና 
ስንቅና ወያናይ ሓቦና
ዕርድና ጎቦታት ዓድና
እምነትና ኣብ ቅኑዕ መትከልና

ለካቲት!
ክልተ ቃልሲ፤
ጅግና!
ኣርዑት ዓማጺ ክሰብር
ሙሉእ ጉልበቱ ንሓርነት ይግብር
ባርያ!
ሙሉእ ዓቕሙ ሙሉእ ጉልበቱ
ንባርነት ይግብሮ ንዕድመ ጎተቱ 
ክልተ ቃልሲ ይገጥሞ ጅግና!
ኣብ ሙሉእ ህይወቱ
እቲ ሓደ ምስ'ቲ ባርያ 
እቲ ሓደ ምስ ዓመጽቱ
ባርያ፥
ባርነት ጥዒሙዎ፣
ንሓርነት ዝጽየፍ
ክንዲ ምስ መድሕኑ፣
ምስ ዓመጽቱ ዝስለፍ
መግዛእቲ ጥዒምዎ፣
ናጽነት ዝኹርኮሖ
ንምንታይ'ዩ ልዕሊ ባርነት፣
ሓርነት ዘፍርሖ!?

ተበራበር
ተበራበር
ወላዓዮ ማሾኻ፣
ሎሚ'ዩ እዋንካ
ካብ መትከል እለዮ፣
ኸዋሊ ብርሃንካ
ማሾታት ከለዉ፣
ኣብ መትከል ዝቖሙ
በዛ ጠምባር ኩራዝ፣
የዒንትኻ ሓሚሙ 
ቀይሕ ደምካ፣
መሊኣ እናተቖርቈረት
እኒኣ ኣብ ህድሞኻ፣
ዘይትብርህ ቅራረት!
ተበራበር፥
"ዝራብዕ ካብ ዝሓረሶ 
ተስታይ ዝጎሰሶ" ኢልካ...
ሽደናት ብዕዩሞም፣
ዒባራ ጸሚድካ
ኣብ ማሕረስ ሓምለ፣
ዒባራኻ ኣዒሙ
ግራትካ ከይተዘርአ፣
ብሕዳሩ ከሪሙ
ተበራበር፥
ስኒ ኣዛብእ ፈሪሕኻ፣
ለሚድካዮ ንክሲት ከልቢ
ኣብ ቆፎኻ ሰፊሩ፣
መዓር ዘይብሉ ንህቢ
ንዘድሕነካ መልኣክ፣
ክንዲ ትህብ ስልጣን
ተላሚድካ ትነብር፣
ምስ ትፈልጦ ሰይጣን
ተበራበር፥
ዝመላእኻዮ ገንኢ፣
ደፊኡ ዘፍሰሰ
ቆርበትካ ጎዝጒዙ፣
ኣሎ ዝሃረሰ
ብኣረጊት መነጸር፣
ዓይንኻ ተኸዊሉ
ዕንቅፋት ናወቕዖ፣
ኣእጋርካ ቖሲሉ
ተበርበር፥
ንዓኻ መዲቡ፣
ጠላዕ ዝተበለዐ
ጻውዒትካ ዘይምልስ፣
ዝጽመም ናሰምዐ
ኣነ ፈልጠልካ ኢሉ፣
ዓይንኻ ዝዓመተ
ናብ ጸልማት መሪሑ፣
መጻኢኻ ዘጸልመተ
ኣሎ ጨካን፣
ኣሎ ርጉም ውሉድ
ወትሩ ሕዙል፣
ካብ ዝባንካ ዘይወርድ
ብስም ጻድቕ፣
ኣብ ገዳምካ ዝሰፈረ
እቲ ቆቢዕ ደፊኡ፣
ደብሪኻ ዝደፈረ
መዋእ ገዳምካ፣
ምስበለዐ ጠጢቑ
ብመዓት መዓቱ፣
ሒዙካ ወዲቑ
ተበራበር፥
ዝደረቐ ተኽሊ፣
ጽላል ክትረኽበሉ
ካብ ዝነጸፈ ጉለ፣
ልግዐ ክትሓልበሉ
ኣይትጸበ!
ተበራበር ለብም፣
ተበራበር ንቓሕ 
ንጸላኢ ስዒርካ፣
ንፈታዊ ኣይትፍራሕ

ይከፈል (ብ ውቅያኖስ ጉዕሽ)
ካብ ነነሻዕ ስቓይ፥ ካብ ወፍሪ ቀታሊ
ካብ መርዐዲ ፀልማት፥ ካብ ልቕሶ ቀፃሊ
ካብ መዓዝ ይሓልፍ፥ ኢልካ ካብ ዝሕለፍ
ንሕና ንሕልፍ እሞ፥ ህዝቢን ርስርትን ይትረፍ
ኢልና!
ሓይሊ ባሩድ፥ ግንባርና የዝሕሎ
ሴፍ ፀላኢ፥ ኣብ ክሳድና የውዕሎ
ይከስከስ ዓፅምና፥ ለሰ ይኹን ንትግራይ
ንሕና እሞ ንከፈል፥ ዓዲ ትድሓን ጥራይ
ይከፈል ንከፈል:
ርስቲ ከይምቀል
ህዝቢ ከይንቀል
ኢልና ተኸፊልና
ትንፋሳት በጂና:
መስዋእቲ ግብእ'ዩ ፥ ተሰዊእኻ ምድሓን
ተሳኢንካ ምንባር፥ ብደውካ ካብ ምስኣን
ዕላማና ኣይኮነን፥ ብቑፅሪ ዝዓኑ
ሞት ህያውነት'ዩ፥ ህዝቢ 'ተድሒኑ
ሰኣን ዋጋ ትንፋስ፥ ትግራይ ካብ ንስእና
ካብ ምጥፋእ ምስዋእ፥ መሪፅናዮ ኣለና
ኢልና!
ፍትሒ ካብ ትሳደድ፥ ካብ መገዛ ዓዳ
ንሕና ተሰዊእና፥ ትግራይና ንውለዳ
ንስማ ንኸፍሎ፥ ሓፋሽ 'ተረሃዎ
ዝኽፈል ከፊልካ፥ ክዳሓን ኣለዎ
ይከፈል ይከፈል:
ርስቲ ከይምቀል:
ህዝቢ ከይንቀል
ኢልና ተኸፊልና
ትንፋሳት በጂና:
ከፊልና እወ: ንኣቦና መሲልና
ከፊልና እወ: ርስቲ ኣቦ ስኢና
ተኸፊልና: ኣብ ፍትሒ ኣይፅለልናን
ተኸፊልና: ንቡር ኣይነበርናን
ምንባር ተሓሲምና:
ሕሰም ብኢሱና
ገድሊ ዘየሕውዮ: ኩነታት ወኒንና
ልዕሊ እቲ ንደልዮ፥ ከፊልና መስዋእቲ
ኣለና ኣብ ትማሊ፥ ንፅብፅብ መዓልቲ።
"ልዕሊ እቲ ንደልዩ፣
ኸፊልና መስዋእቲ
ኣለና ኣብ ትማሊ፣
ንጽብጽብ መዓልቲ"

“ናሙሴ ህስነት” (ብ መሓሪ ሠለሞን)
ርእስቲ፣
ይከፈል (ብ ውቅያኖስ ጉዕሽ)
ኣብ “ሓሸዋ ሲናይ”፣ልተሸኸላ ኣእጋር፣
ብግፍዒ “ፈርኦናት”፣
ልረብረባ መኣግር፤
ኣብ ምዕራፍ ፃድቃናት፣መብረዪ ፆር ሞዕሮ፤
ማይ ከውሒ ኣፈልፊሉ፣
መርሐሲ ጎሮሮ፣
ከነዓን ኣቋሚቱ፣
በፃሕና እላዝመረ፣
ቕናት ጭቁንቲ ኣደ፣
ተስፋ ብልቛፀረ፤
 “ዝብጣ ለባሕር” ብልተብሃለ ግና፣
ምስ ወዮ “ባሕርና እቲ ሓፋሽ ህዝብና፤”
ልብል በለፀኛ፣
ዓለማዊ ጥቕሲ፣
ትርጉም ተበሪሑ፣
ወንጃዕ ኢሉዎሲ፤
መድሕን ልበልናዮ፣ሙሴ ኾይኑ ደርጊ፣
ባሕሪ ክኸፍለሉ ፣ልተውሃቦ ዘንጊ፤
“በትሪ ዓሻ ሙሴ”፣ኣብ ዝባንና ወዓለ፣
ማዕበል ኣህደምኹ ኢሉ፣ኣሕዋቱ ደሃለ።

ኽልተ ሕልሚ፤
እቲ ሓደ ሕልሚ፣
ሕልሚ ኽልተና ነይሩ
ንኽልቴና ኸግህዶ፣
"ሃየ!
" ኢሉኒ ወፊሩ
ወፊሩ!
ኸግህዶ ሕልምና፣
ንሱ ኣይሃረሰን
ጋህዲ ሕልምና፣
ሒዙ ግን ኣይተመልሰን።
"ክንዕወት ኢና"፣
ብትብል ቃሉ ኣትስፍየ
ዓወት ሒዙ ክምለስ፣
ክንደይ ተጸብየ 
ክሳብ ሎሚ ግን ኣይተመልሰን!
-
ዘይተመልሰ ሕልሚ፣
ዘይተመለሰ መሓዛ
ኽልቲኦም ስኢነዮም፣
ተቐንዘኹ ኽልተ ቓንዛ
ክሳብ ሎሚ፥
ነብሰይ 'ናነገረኒ፣
'ናፈልጥኩ መስዋእቱ
"መጺኻ!
" እናበልኩ፣
እሓልም በቢለይቱ።

ኸመ'ለኺ ዓድዋ፥
ዓድዋ ግርፍቲ ዝባን፣
ዓድዋ ሕርርቲ ኸብዳ
ኣፋ ብጥርሑ፣
ዝኳለሱ ብኢዳ
"ንሕና ካብ ንሕመ
ንሳ ኣዕርያ ትጥመ"...
ኢሎም ዝቐጹዑኺ
ብሕሜትን ጥሜትን
ኽልተ ሻዕ ኣውቁዑኺ።
ዓድዋ፤
ኣርእይኒ እስቲ ሕቖኺ፣
ኸብዲ ኸ እስትሉ
"ሕንቕቲ" ክብሉ ድዮም፣
"ሕንቅቕቲ" ዝበሉ?
"ብጻይ ጻድቕ እኻ መልኣኽ ናይ በረኻ
ከም'ቲ ሕልመይ እዩ ነይሩ እቲ ዕላማኻ
ውሕጅ - ሩባ መዓት መሳግርተይ
ኣብ ነቕጺ ማሕረስ ኣርዑት መሳኽምተይ"
ትፍቶ'ያ ንሰሙን ንመዓልታት፣
ናባኺ ዝገሸ
ኣብ ወርሒ መን'ዩ፣
በጺሑ ዝተመልሰ
"ሓዊተይ" እናበለት ተሕንቅቕ
ሰበይትኻ ኣርሲዓ ብፍቕሪ ተሕቅቕ

"ንኺድ ጥራይ"
"ናበይ?
" ዝብል ሓታቲ ዘይብሉ 
"ንኺድ ጥራሕ" እናበለ ህዝቢ ተሰቒሉ
ኣረጊት መርከብ፣
ዓይነ ዕሙት 'ናተገነሐት
ኣብ ልዕሊ እርጋና፣
ብሰነፍ ካፕቴን ናተመረሐት
ኣረጊት መርከብ፣
"ህዝቢ" ኣሳፊራ
ኣብ ማእኸል ባሕሪ፣
ዕንክሊል ጀሚራ።
ሽዑ'ውን፥
"ኸመይ ንኸድ'ለና?
"፣
ዝብል ሓታቲ ዘይብሉ
"ኽንሰግሮ ኢና" እናበለ፣
ተሳፋሪ ዓሊሉ።
"ኪድናይ ኪድናይ፣
ብኡ ቐጽሊ" ተባሂላ
ኣረጊት መርከብ ለ፣
እናተሓቖነት ቀጺላ።
እርጋና ኸይኣክል፣
ካፕቴና ምግናሓ ዘይፈልጣ
ህዝቢ ተሰኪማ፣
ኣብ ማእኸል ባሕሪ ሰሚጣ።
-
ሽዑ'ውን፥
"ብሰንክኻ" ኢሉ፣
ንበሰሮ ካፕቴኑ ኣይከሰሰን
ንማዕበል'ምበር፣
ንኣረጊት መርከብ ኣይወቐሰን
ሐዚ'ውን፥
ኣብ ውሽጢ ባሕሪ፣
ኣብ ኣፍ ሓርገጽ ተቐርቂሩ
ንካፕቴኑ ይንእድ'ሎ፣
ምራት ሓጺን መርከብ ዓቲሩ
ሐዚ'ውን ኣይፈለጠን፣
ምኽንያት ዘጥሐሎ
ንታሕቲ እናሰመጠ፣
ንላዕሊ ይጽበ'ሎ።

መስዋእቲ
ክንደይ ከምዘውፅእ፡ ንዋጋይ ክትፈልጦ
ንስለይ ዝተኸፍለ፡ ዋጋታት ገብጦ።
ክንደይ ከምትሽረፍ፡ ሓንቲ ናተይ ዕምሪ
ኣብቲ ዝተኸፍለ፡ ብዘይ ስፍሪ ቁፅሪ
ኣብኡ'ሎ እቲ ቐመር፡
ኣብኡ'ሎ እቲ መልሲ
ነፍሲታት ምዃና፡
ሓንቲ ናተይ ነብሲ።
"እህህ በለት፣
ዓዲ ኸም ስድራ
ኣብ ፍሩስ ደብሪ ዀይና፣
ኣብ ስቡር ገርገራ"

ጀግና መን ወለዶ
ሓሞት ወይስ ኣዶ?
ኻበይ ይውለድ ጀግንነት
ኻብ ተሽከሞካዮ ፆር ኽብደት
ብረት እንተዘይኾነስ ኢስብኣዊ ውርደት::
ኻብ ዝብላዕ ምስኣን ጥምየት
ኻብ እርቃን ድኽነት
ኻብ ዐልየት ጭቆና ባርነት
ምሕሮ የለ ዕድገት
ሕክምና ኣልቦ ሞት ድንገት::
ጀግና ኣቦ ኣይብሉን ኣዶ
ሓሞት የብሉን ዘንድዶ
እኻዳኣ ሓቦ ምስነደዶ::
ብረት ንኽእጠቅ ዝግደድ
ኸሳድድ ንኽሳደድ
ኽድይብ ንኽወርድ
ኽፋሗኽ መሬት መሬት
ፀላዒ እንትገጥሞ ፊት ንፊት
መዳፍዕ እንትውርወር ንቅድሚት:
ቡምባታት እንትባራዕ
ሓዊ የማን ፀጋም እንትባላዕ:;
መሬት ስማይ እንትደባለቅ
ልቢ እንተንፈርፍር እንትጭነቅ
ኸምጨጎራ ንቅድሚት  እንትፋሗኽ
ንድሕሪት ወይ ፈንትኽ::
ቆላሗ እንትብል ኽዝክር 
እንታይ ኣሎ ተገደፈ ብድሕሪት ዘይችግር
ለካስ ኣለኹ እናበለ ጠጠው ኢሉ ሞት 
ሞትንሞቱ መረፀ ናይፀላኢ ጥይት::
ዘሊሉ ትጠጉግ
ዓሣ ኸምዝረኣየ ዐንጉግ::
ለካስ  ተዋጋእቲ ኽልተ ኣይነት
ሓደ ብዱል ቆራፅ ንኽመውት
ሓደ እሱብ እጡቅ ንኸብዱ ዝዘምት::
ብረት ትሽኪምካ 
ዙራፍ ተፈከርካ
ሕደግ ኣይፋልካን:
ተጋጊኻ ኣይኾንካን::
ጀግና ተወለደ
ሓቂ ምስነደደ
ፍትሒ መንሚኑ ምስንጎደ
ናብራ ምስኸበደ
ኣማራፂ የለ 
ነቨረ ኣይነቨረ
ሞት ኣብ ጎኑ ምስዓስለ
ጀግና መሗለ
እናዐለለ ነቀለ
ደሗን ኹኑ በለ::
ያሬድ ሑልፍ

ኣውሎ ኣውሎ፣
ማሰ ማሰ
ኣውሎ ክንብለኩም ፣
በዓል ገርሂ ልቡ
ርክብ ተባሂሉ ፣
ዘየራኽብ ህዝቡ
ሜዳ ዝወዓለ ፣
ኣሉላ እንተለኩም
ሃደሚ ተውፅኡ ፣
ካብ ጣሻ ጎርጕርኹም።
ማሰ ክንብለኩም ፣
በዓል ዘርሞ ዘርሞ
ኣውሎ ክንብለኩም ፣
በዓል ኽልተ ዓርሞ
ኣቦ ቐተልትናስ ፣
ከመይ ፈተኹሞ?!
ማሰ ክንብለኩም ፣
በዓል ርእሲ ጎማ
ኣውሎ ክንብለኩም ፣
ሰብ ሓንቲ ኸተማ
ናይ ድሕሪት መውጋእቲ ፣
ኣብ ውዕሎ መተማ
ሂወት ናይቲ ጅግና ፣
መን ከምዝዛዘማ
ምንሊኽ ምዃኑ ፣
ከመይ ረሳዕኹማ?!
ማሰ ክንብለኩም ፣
ዝኾንኹምና ዕዳ
ልቦናኹም ፣
እንተሰምዐ ማዕዳ
ኣብ ቲ ውዕሊ ፣
ወጊኑ ምስ ፃዕዳ
ትግራይ ዝነበረት ፣
ወሰን ባሕሪ ዓዳ
ብዘይ ማይ ዘትረፋ ፣
ሓኒቁ ክሳዳ
ልቢዶ ሓፂርኩም ፣
ነዊሑ እዋኑ
ከመይ ረሳዕኹሞ ፣
ምንሊክ ምዃኑ?!!

ዘይወግሕ ወጋሕታ
ኣብ ዘይተዓደምካሉ ገበታ
ክትፍትፍት ብርኩታ
እንታይ ኣድለየ እንተሎካ ገፊሕ ቦታ
እግሪ እግሪ ኣምሓራ ኹታ
እናሃለወ ፅምብልታ
መሰል ኦሮሞ መንግሥቲ ምሥረታ::

ብርጌድ ንሓመዱ!
ተቀበለኒ ዝናረይ
ኹላይ ሰናዲረይ
ሓወይ ወዲ ኣደይ
ኣይደኸምኩን ኣይበልኩን ረይረይ
ጥይት መንዚዕዋ 
ተቓላሲት ኢደይ
ደመይ ይፍሰስ
ይስተዮ መሬት ዓዲ ኣቦይ
ኾላይ ወላዲተይ
የብቑል ፍዮሪታት ዝብል ለይለይ::
ኣብ ዘለኻ ኣሊኻ 
ኣብ ሩሑቅ  ይኹን ቀረባ
ይመችው ወይ ይኽፋእኻ
ተቀበለኒ ዝናረይ
ታዓጠቅ ብረተይ
ኹን ፈዳይ ሕነይ:
ሕድሪ ኣለካ
ናይ ስውኣት ኣሕዋትካ/ኣሓትካ
ከይኣክል ናይ ባዕዳውያን መፅቐጥቲ
ዝበኣሰ ናይ ውሽጢ ፀላእቲ 
ኹላይ ላንጋ ላንጋ መንጨብጨብቲ
ብደም ስውኣት ነገድቲ
ሃገር ንኽሸጡ ዝብሉ ላዕሊ ታሕቲ::
ደምስሶም ተለዓል ደምስሶም
ካብቶ ሃፄያውያን ዝገደዱ ንሶም::
ኣብ ዘለኻዮ ዓርድ
ሎንደን በሎ ሲያትል:
ስዊድን በሎ ጊስን:
ቶሮንቶ ኾላይ ዓዲ ሃሎ
ቦሎ: ቦሎ: ቦሎ
ክሳዕ ዝኣኽሎ::
ክንደሻዕ ኣሎ
ኽትፃወሮ 
እዚ ስቃይ ሃገር  መንሽሮ::
ወላዲት ክትርገም
ትሸዓተ ወርሒዶ ኢሳያስ ክትሽከም!
ጠንቂ ሃገር
ዘይሓስብ ቁምነገር
እንፃር ሕዝቢ-ነበር
ሞትን ዕንወትን 
ዝምሳሕ ዝድረር::
ይኣኽሎ
ኽንደሻዕ ኣሎ!
ኣብ ዘኣተዎ ኣቲኻ
ቦሎ ቦሎ
ክሳዕ ዝኣኽሎ
ብረት ተዓጢቁ 
ደም ንፁሃን ፀሚቁ
ኣዕፅምቶም ጨፍሊቁ
ኣካሎም ቦጣሊቁ
ኣብ ፀላም ዓሚቑ
ክንደሳዕ ኽነብር 
ሲሕቑ:
ወዲ ስብ ኒዒቑ::
ቦሎ ቦሎ
ክሳዕ ዝኣኽሎ
በቱ ዝፈልጦ ናይ ዓመፅ ቋንቋ
ኣዛርቦ ኽሳዕ  ይኣኽለኒ ዝብል በቃ::

ዘይወግሕ ወጋሕታ
ኩኩናይ ዘይንቁወሉ መረበታ
ገድሊ ምሸት ገድሊ ወጋሕታ
ወላድ  ምግልጋል ፃዕሪ እንትጎታ
ክሳብ ኣፈሞታ
ኣብክንዲ ክንዲ ሓገዝ ምሃብ ዘውርድ እፎይታ
ምሽምጣጥ ተፀጊዕኻ ኣብዝሞቀ ቦታ
እናበልካ ባዕላ ዘምፀኦቶ ሸማሚታ
ክተሽሞንምን ኣብ ገዛ እንዳማታ:
ጉንብስ ጥልዕ ዘልመደት ንጎይታ:
እናበሉ ትልብድዋ ዘይ ናታ:
ኣንታ!
በል ስማዕ መዘከርታ!
ነገር ሽፍታ
ናታስያ ንሓማታ!
ቀደሙውን  ዝኹሉ ዋዕዋዕታ
ነወሕቲ መላሕስ  ፈርኬታ
ባዕሎም ጮርጊፎም ኡይኡይታ::
እዋን ገድሊ ኾታ!
መጀመርታ
እዋን ‘ዘመነ መሳፍንት’
ኢልካ መፀለምታ
ሹም ምሃብ መፀዋዕታ::

ንሕና!
ንሕና!
ንሠርሕ 
የፍርሱ
ንተክል
ይቆርፁ
ነስቲ
ድርቂ ይጋብዙ
ንሕብሕብ
ሥጋ ሰብ ይቆርፁ
እውቀት ንምሕዝ
አእምሮ የደብዝዙ
ፍትሓውያን
ፍርደ ገምደላውያን
ንፅዕር
ይፍክሩ
ንምነይ
ይጅሓሩ
እንትንቃለስ ኽንነብር
እንትቀትሉ፥
እንትርሕርሕ
ምንቀኛታታ ዘይድቅሱ::
ንሕና
ተጋሩ
ንሳቶም
አምሓሩ
ብደም ስብ ዝሰኸሩ::
ኣሕንቂ ቅናዮም
እንታይ ዘይገበሩ::

ድሕር እንተበልካ
እንታይ ይመስለካ?
ዘመናት አቁጺርና
ኻቭ አቀም ንላዕሊ ፀቕጢ በዝሒና
መውፂኢ ሲኢና 
ንቁልቁል ጥሒልና:
ዝሞተ ሞይቱ ዝቀረይና
ዘይንስና መሲልና
ስደት ዓዲ ጋና
ትረግፁና ተጨማልቁና
አሜን እናበልና
በደልን ግፍዒ ተፃዊርና
ትነብር ረጊእና:
ኸምዘይተጎዳእና
ኸምዘይተዋረድና
አብ ኸብዲ ቃፂርና
ደሰ ኸይብሎም ፀላእትና
እረ እናጣዓመ 
ኽምስ እናበልና
ግዜ ዘምፀኦ ግዜ ኽወስዶ
እናተፀበይና
ጫፍ ገደል ምስበፃሕና
ምርጫ አልቦ
ብረት ምስዓጠቅና:
እንትንዕወት
ድሕሪ ኽንደይ ዓመት
ደቂስብ ምኻና
ምስኣመስከርና: 
ብደምና ዝጠልቀዩ
ፀላእቲ እንትንምሕር  ዝርዪ
ምእማን አብይዎ እናበኸዩ
ስብዶ መላእኽት ነብዩ
እናበሉ
እንትምሕሉ
እንትጥሕሉ:
መሲሉና
ድሕሪ ኺናት ዝመረረ
ብደም ዝሰኸረ
ርእየተ ዓለሙ ተቀየረ::
ለካስ ኢሉ
ወትሪ ኢሉ
ይጽበይ ኽሳዕ ዝወግሓሉ
ኽጫድር ኸም አመሉ:
ይሄው ሰላም ምስነገሠ
ሰብ ምስደቀሠ
መጽኦም ኽሓዱኻ
ዲያብሎስ ጎራብትኻ:
እዙይ እናፈለጥካ
ሕዝስ ድሕር እንተበልካ
እንታይ ይመስለካ?

ዘይወግሕ መሲልዎ/ዋ!
መን ተቀቲሉ
መን ኽሓድር ብሰላም ዊዒሉ:
ናይመን ንብረት ዓንዩ
ናይመን ኽነብር ተወኒኑ
መን ተዋሪዱ ዘይንሱ መሲሉ
መን ኽነብር ተኸቢሩ ተኻሒሉ:
ናይመን ደም ፈሲሱ
አዕፅምቲ ተኽስኪሱ
ናይመን ኽፀንሕ ተሓብሒቡ አብነብሱ:
 መን እናኸተረ
መን እናዓመፀ
እናዓንደረ 
ስብ እናደፈረ
እናባጨወ ኽነብር:
ኤርትራ  – ዋይ!
ዓጎራ:
ዘይወግሕ መሲልዎ
እብ ቡኽራ
ይወፅዕ ሠገራ:
ናይመን ዘርኢ ፈሊሱ
አዱ ፈሪሱ
መን ኽነብር አብገዝዑ ደቂሱ:
መን ዛሒዛሕ ኢሉ አልቂሱ
መን ኽድቅስ ተሓጊሱ:
መን  ተሓንኪሉ
መን ኽኸይድ አስተዊዒሉ:
ናይመን ዓዲ ተወሪሩ
ናይመን ኽነብር ተኸቢሩ:
መን ኽሓድር ፀሚኡ ጠምዩ
መን ኽነብር በሊኡ ሰትዩ: 
ዓጎራ!
ዘይወግሕ መሲልዋ 
አብ ቡኽራ
ተወፅዕ ሠገራ።
ተመስገን ከበደ

ህወሓት
አብ ሜዳ ቲዲኤፍ ብድብያ
አብ  ልዝብ ፕሪቶርያ
ናይ ህወሓትሙያ
ብውሕሉል  ቅያ
ተፈፂሙ  ቀብሪ  ሻዕብያ
ካልአይ ቀብሪ አብ ኬንያ
ሐመድ ድበ አረጊት  ውኻርያ
አነ ዝገርመኒ ናይዛ ውድብ
ሑርጭ ተበቲና ትውሕድ
ተበልዋ ብርኩታ ኮይና ትስጉድ
ጌም ኦቨር ብታህዲድ
ተአወጁ ረመጽ ኮይና ተንድድ
ጁንታ ተበልዋ ትህነግ
ተረፍ መረፍ ደርግ
ሐመድ ልሒሳ በርደግ
ክሳዶም ሐኒቓ ዓገግ
ጃንዳ ማለሊት
ካልእ መጸውዒት
ናይቲ አረጊት
መራሒ አራዊት
ዝበልኩም በልዋ
ግና ‘ት ጽዋ
ካብቲ ኽባ ካብቲ ዕጽዋ
ካብቲ ጸልማት ካብቲ  ጽምዋ
ብሰላሕታ ህዝብና ከጽንትዋ
‘ታ ጉድጓድ ጥልቐት ዘለዋ
መንኦም አተዉዋ
መንኦም ከ ወጽእዋ
ማእለያ ዘይብሎም ከዳዓት
ከቢቦም ከም ገዓት
ትግራይ ወሪድዋ ማዓት
ብውግእ ኦሪት ዘጸአት
አብጺሖምላ ጉድአት
ዘይሐዊ ሕማም መንደዓት
ድላይኩም በልዋ ህወሓት
ብደፋር ሐላፍነት
ቖራጽ መሪሕነት
ሀለዋት ድሕንነት
አውሒሳ  እናሀለት
ዓሚ ቅድሚ ዓሚ
ከምዝ ሎሚ
ዓለም ብዓለማ ንርእሳ ጥቕሚ
ህዝቢ ትግራይ ከተጽንት ብአልማሚ
መሪሕነት ብብልሐት ብትልሚ
አምኪንዎ  ርዅስ ሕልሚ
ካብዚ ዝዓቢ
‘ታይ አሎ ገራሚ
ነዚ ብልሒ ዘይተረድኤ ትግራዋይ
ተማሂረ ዝብል ሐንጎሉ ጠዋይ
ተንታኒ ባሀላይ ጎናይ
ጋዜጠኛ ‘የ ባሃሊ ግናይ
ዕጥቂ ከይተፈትሔ  ዋይ ዋይ
ብመሰለኒ ጽውጽዋይ
አደዳ  ጸላኢ አፋላላይ
ሞፍቶ ተመን መንደላይ
ካብቲ ሜዳ ዘሎ ተጋዳላይ
አነ ‘ፈልጥ ባሀላይ
ነብይ ዲኻ ጠንቋላይ
ወይስ ከምቲ ዓሻ ሀላይ
ጥራይ ማዓኮርካ መን ከማይ
ህወሓት ደጋጊማ ስለ ተሰወአት
ተቖጺሩ ከም ኽሐደት
ሰፍ ዘይብል ውርደት
ሕቶ ‘ተለካ ሕተት
‘ታይ አምጽኦ ክተት
መለኸት ክፍተት
ናይ ቀደም ጌጋታት
ዝፈጸመቶ ህወሓት
ዝዋዓለቶ ሐጥያት
ብዝቐነየ ዝኽሐነ ጽልአት
አብዛ መወዳእታ ሳዓት
ምዝርዛር ምህውታት
ትርፎ ጉድአት
ጠቕሊልካ ጥፍአት
የለን መኽሰባት
ከምቲ  ምክልኻል ሐይልታት
መሪጹ ቦታታት
ወሲኑ ግዜታት
ዘጥቕዕ ንዓወታት
ገሊኤን ውድባት
ስልጣን ንምግባት
መሪጸን ነዛ ሳዓት
መርዚ ይተፍኣ ብዘይ ሕፍረት
ግና ናይ ህዝቢ ንብዓት
ብናይ ተጋዳላይ ጽንዓት
መወዳእትኦም አብ ታሪኽ ቅርዓት
አቱም ሚድያታት
ጸጉሪ ትሰንጥቑ ካይላታት
በለካ ለኽዓካ ቃላት
ይጽናሓልኩም ዜናታት
ኩሉ ጊዜ ትስዓር  ትግራይ
ነንባዓዕላ ምስ ትባላዕ ጥራይ
እምበር ብጸላኢ እራይ ምራይ
ብናይ ደገ ጸላኢ ዘራይ ወዲ ዘራይ
ተሰኒፉ  ነይፈልጥ ትግራዋይ
ስለዚ አነ ብወገነይ
ዝነበረኒ ቅርሕንተይ
ገቲኤ ስምዒተይ
‘ዛ ውድብ ትቐንየለይ
ግና ሐደ ነገር ዘየማትእ
ብስም ሕድሪ ስዉእ
ትግራይ ዝአተወ ከይወጽእ
ዝወጸ ‘ውን ዳግም ከይመጽእ
ነዃል ከይትህሉ ዓይኒ መርፍእ
ትደፈን ትመላእ ብመላእ
ኲናትን ውግእን ይወዳእ
ብውግእ ወረ ውግእ
ትግራይ ዳግም ከይትሰግእ
አለኹ ንበላ ነዛ ውድብ
ኹሉ ጌጋታታ ብእኩብ
ንክንእርም ብእዱብ
አብ ሳዓቱ ክንጻባጸብ
ህጂ ግን ንተአኻኸብ
ህዝብና ጠፊኡ በብቑሩብ
ዝተረፈ  ክድሐን ብዕቱብ
አቱም  አሕዋት አሐት
ስግር ሩባ ዘለኹም ደቀባት
ሽምኩም ደለይቲ ፍትሒ
ገሪሙኒ ‘ት ናትኩም ብልሒ
አለሊኹም ናይ መለኽቲ ሽርሒ
ትማሊ አብታ ፈለማ ወርሒ
ትግራይ ትስዕር ብፍትሒ
ኢልኩም ብዘይ ፍርሒ
ሎሚ ‘ውን ተኾነ አብ ዘተ ሰላም
ሸተት ከይበልኩም ከምቲ ጠላም
ዘየማትእ መትከልኩም ጽኑዕ ቁዋም
ትግራዋይ ዘበለ ገሪምዋ ኩሉ አዳም
ድሕሪ መላኪ ብሩህ ‘ዩ መጻኢኹም
ንዮ ኔጆ መረብ ኩሉ ሰብኩም
ንሱ ‘ዩ ‘ት ሓቂ እዚአ ወዳሐንኩም

ቲዲኤፍ
ቲዲኤፍ መን ዲኻ
ምስ ዓለም ገጢምካ
ናይ ልብኻ ዝገበርካ
ሽም ተቐየርካ
ዝድላዮም ተበሉኻ
‘ታይ አለኒ ምስ ሽምካ
ትርፎ ምስ ቅያኻ
ወትሩ ምሳኻ
ክብርን ሞጎስን ንዓኻ
ሳላኻ  እወ  ሳላኻ
ሳላ ተጋደልካ
አብ በረኻ ዓድኻ
ትደልዮ ቦታ መሪጽካ
ትደልዮ ሰዓት ቆጺርካ
ሸርሚምካ ቆሪጽካ
ወረርቲ ዝቐበርካ
አምበሳ በረኻ
አብ ዘተ ‘ውን ተኾንካ
ኢዶም ጠዊኻ
እግሮም ሐሊኽካ
ሕጊ መንግስቲ መሊስካ
‘ታ ትደልያ አፈሪምካ
አኸቲምካ አቐሊምካ
ቓል ስውአት ሐሊኻ
ህዝብኻ  አድሒንካ
መስመር ‘ንዶ ሐይልኻ
በዚ ትዳናገር ወይለኻ
እንታይ ‘የ ‘ሞ ክብለካ አነ
አብ ሜዳ ብወነ
ዝፈዲ  ሕነ
አብ  ዘተ ብውነ
ንሰላም ዝዳነ
ልኡኽካ ብንዋይ ዘይቓነ
ትግራዋይ ብአኻ ተሐበነ
አንታ ብቐደሙስ ተኾነ
ግርምቢጥ ኮይኑ እምበር ዘበነ
ነቲ ወናኒ ቀደምት ስልጣነ
ብሕዱር ቂም ዝከሐነ
አብ’ ዛ ዓለም
ብዘይ ቃል ዓለም
እቲ እንኮ ሐውካ
ዝመስል ንዓካ
ምስ ጸላኢካ
ተጎርቢትካ ተሐዚልካ
ብጽልኢ ዒረን የዕይንትኻ
መንነቱ ሐኺኽካ
መንነት ጊላኻ
ከተስርጽ ሐሻኻ
ቅልውላው መንነት አልቦ
ትማሊ ጀሚርካ ብዓንተቦ
ደም ትግራዋይ ዘይትጸግቦ
ጭውነትና  አላዝቦ
‘ት ንገብሮ ‘ት ናሐስቦ
ጨርቂ ኮይኑስ ያኢ ክትሐጽቦ
ታይ ዝብልዎ ዕብዳን ካዕቦ
መዋጽኦ ዘይብሉ መጻብቦ
ደላይ ፍትሒ ደጊም አይትስነፍ
አብ መትከል ስውአትካ ተሰለፍ
ሕጂ ‘ያ ሳዓታ ምልኪ ትቕዘፍ
ደጋፊ ቲፒኤልኤፍ
ተሐጎስ ተኸየፍ
ብሽሙ አመኽንዮም ብአፍ
ትግራዋይ ክጸንት ክጐሐፍ
ክትስበር በትሪ ወይን ሴፍ
ደጀን ይጭፍጨፍ
ግና
ቃላን ተግባራን ዘይዕጸፍ
ረዛን ውድብ ዘይትብል ሰፍ
ሐደ ምእንት ሐደ ዝስየፍ
ዘይዛሪ ናይ ህዝባ ደገፍ
ዝዋራረስ  ዝማሐላለፍ
ዘይጉዕጸጽ ዘይኩለፍ
ዉዱቕ ፖለቲካ ትራፍ ምራፍ
ሀጸይነት አብ ቅርዓት ጉሐፍ
ባንዳ ወዲ ባንዳ ምስሌነ ውታፍ
እናደርበየት  ዘላፍ መላፍ
ትሕምበብ  ትውንጨፍ
አንታ… ወያነ ትግራይ ትጽየፍ
ጦብያ ኹን ህግደፍ
ማዓር ተላዕጠጠ  መንደፍ
መሲሉካ ናፃ መግደፍ
ፈሪምካ  ናበይ ይጸደፍ
ብአራዳ ተረፍ መረፍ
ምስ ወዲ ሹቕ ሰነፍ
ሐሶት ይማሐላለፍ
ታህዲድ ይልፈፍ
ህዝብና  ክስከፍ
ቀልቡ ክግፈፍ
ንሳቶም ብሀተፍ ተፍ
ንሕና ብቑረጽ ግረፍ
አብ ሜዳን ዘተን ተባሀልና ዘፍ
እምበአር ልዝብ ፕሪቶርያ
ናይ ባሀማት መጻወድያ
ማንታ ምልኪ መእለያ
‘ጌም ኦቨር’ ናይ ጽንተት ጉያ
‘ጌም ኦን’ ኮይና ተጠውያ
ካብታ ጉድጓድ  ዝፋሐርካያ
እሾኽ መርገም ናዓ በል ውጻያ
 ‘እምባሕ በል’ እናእወያ
አብ ስደት ይበልያ
ባዓል ‘ኩራዕ’ ባርያ
ዕርቓና ወፅያ ጥራያ
‘ንኪድ ጥራሕ’ ንደምብያ
እንተ አህዛብ
ንየው ነጀው መረብ
ሐው ምሰ ሐው ይዘራረብ
ብጥፍአት ትግራይ መኽሰብ
ምንባር ፍጹም ነይሕሰብ
ንዮ በሎ ጽልኢ ከም ሰብ
ሰላም ‘ያ ዘይትጽገብ
ባርነት ተጸየፍ ዓገብ
ንመንነትካ ተረባረብ
ሰብ ናብ ሰቡ
ገረብ ናብ ገረቡ
ተጋሩ ርበቡ
ከይትጠፍኡ ከይትዓርቡ

ትግራይ ኣላ!
ኽፍክር አይደለኩን
ፈኪረ እውን አይፈልጥን
እንካንዶብዘይተገብረ
ቦሎኽሎኽ ኸምዘሓረረ
ጥረ
ብዝተገበረ
ቅያ ዓለም ዘመስከረ
አይፈልጥን ፈኪረ::
ይመስክር ውግዕ ዝዋዓለ:
ምሳይ ዝነበረ
እንትካሻሕ
ጠምሻሕሻሕ
እንትንዋደቅ
እንትንትስዕ
ቃላይ ድም እንትንሕምስ
ፀላዒ እንትድምስስ
ፀላዕኢ ደም እንትጎስዕ
አብዘይ ፋሓስናዮ
ውግዕ
አብዘይ ደለናዮ
ሕልኮ
አቲና እንትንወድቅ
እንትንትስዕ
እንትዝክር እንተስታውስ
ሓረስታይ አሉላ መንዕስይ
አርዕቱ ደርብዩ እንትግስግስ
ሃለዋቱ
ኸ ኽብር ኸቲቱ
አውዲ ኹናት እንተአቱ
አርእዬም መንንነቱ
ጅግና መፈጠርቱ::
ሓዞ ስደዶ:
አካኪ ፈኸራ:
ዘይብሉ ደሞ!
ደሞ!
ብግብሪ ደርዕሞ:
ስጉዶ:
ካልዓይ ኸይለምዶ::
በልካዶ
ኻልዓይ ኸይለምዶ!
ናይቀደም ኸይአክል
ናይዚ ገደደ:
ኸይፀመደ አንጎደ!
ኽልተ ሽያጥን ማናቱ
ርእሶም ዝሳሓቱ
ዚዕጉ መሪቱ:
ብስብ ደም ዝገበቱ:
እዙይ ኽትብሎ
ብዘይፍለጥ ብልሓቱ
ዘትዮም ትግራይ ንኽዘምቱ
ዘሎን ዘየሎን አፅዋር ኸተቱ
መሲልዎም አሉላ ባነጋ ዝሞቱ::
ሞት መዓዝ ይቀርቦ አሉላ አባነጋ
ወዲ ቆላ ደጋ:
ቢልየን ዓይኒ
ዘይሺየጥ
ዘይግዛዕ ብዋጋ እዳጋ::
ወይዘይፈለጡ
አማዒት አለውዋ ትግራይ ዝዋደቁ
ጥበብ አሉላ ዝስነቁ
ጋሻ ዣግርዑ ተዓጠቁ:
ካብ ፀላዒ እጥቂ
መንዚዖም ዝነጥቁበላይ አምበላይ

ዓድዋ
እዛ ዓድዋ
ዝብልዋ
ግዛዕ አለዋ
አይትኺድዋ
አይትምጽእዋ
እንተ አቲኹምዋ
አይትወጽዋ
ኢሉኹም ‘ት ልዋ
ብዘየማትእ  ጽዋ
እምቢ በልኩም ዋ
በሉ ሳሐንዋ
ክትፎ ደቡብ ስጋ ቁልዋ
አሞራ ሰማይ ተቐሊብዋ
እንተ ‘ታ ናይ ሳዋ
አራዊት ኴ ፈንፊኑዋ
ስጋ ‘ብላን ኢሉዋ
ደማ ውነ  ከም ስዋ
ክሰትያ  ‘ሉ ጢዒምዋ
ዘርኢ ደሙ ግዲ  ኮይኑዋ
ሐራም ኢሉ ተሐሲምዋ
ካብ አራዊት ከተማ
ህግደፍ ዝስማ
አራዊት በረኻ
ዝዓበየ አብ ጫካ
ይሐይሸ ለካ
ትማሊ ጣልያን ዝብልዋ
አስካሪ ሶላቶ ሐሽኪርዋ
ሎሚ ውን ሽዋ
ዓዲሙ ሐዚልዋ
ክም ጻጸ ዓድዋ
ትግራይ ከጽንትዋ
ነቲ ህዝቢ ጭዋ
አብ መጻወድያ አንጭዋ
አብ ቅርቃር አተዋ
አንታ ዓቢ ሕንጠይ  ሕንጠይ ዓቢ
ዘይታዓደለኲም ልቢ
ይሰዓር ድዩ ህዝቢ?
ዝዓሰለ ከም ንህቢ
አይግዝአን ዝበለ እምቢ
አንታ ሰብ ውን ዶ ይስእን ቐልቢ
ምስ ተናኻሲ ዕቡድ ከልቢ
ተደሚሩ ጽልኢ ዘዕቢ
ደም ወራሪ  ደመ ኸልቢ
ስግኡ ሬሲኡ ጥምቢ
እናኾነ ብቖረጻ ብስልቢ
እምባሕ ይብል ክንዲ ዝአቢ
‘ደድሕሪ አድጊ ዝኸደ
ጥራጥ አድጊ ለመደ’
እት ሐደ ካብቲ ሐደ
ዘይሐይሽ ዝገደደ
እት ሐደ ብኹቱር ጽልኢ
ሕሳብ ከዋራርድ ያኢ
ሰቡ ዘጽንት ጉዳም ገልዒ
እት ሐደ ሕልሙ አንድዒ
ከም ሐርገጽ ነባዒ
ሐሳዊ መሲሕ ሰቡ በላዒ
ህዝቦም ጌሮሞ ዱኽዒ
ክልቲአም ብሐሶት
ንሕና ብሐሞት
ጥምጥም ክሳብ ሞት
ንሱ ‘ዩ ታሪኾም
ናይ ቀደሞም
ናይ ወለዶም
ታሪኽ ክድዓቶም
ሕዚ ውን ደጊሞም
እንተ ንሕና
ጡዑም ዝ ላዛና
መሪር ዩ ሐሞትና
ሱር መሠረትና
ውሉድ ወለድና
ጅግንነት መለለይና
ጽንዓት አርማና
ሕራነ ባህልና
ሐድነት ቀደምና
ተወራሪስና
ሀለዋትና ድሕንነትና
ብውነና ብወንና
ብዳንጋና ብቕልጽምና
ብሕብረት መኪትና
ወረርቲ መረበትና
ትማሊ ሲዒርና
ሎሚ ‘ውን ደጊም

ወግዒ አባ ጐብየ 
ስማዕ ኣባ ጐብየ 
’ተጽቅጥ ንዓኻ ’ንድየ!
ኮሪዕኻለይ ንዓየ?
በል ኪደለይ ንንየ...
ኣባ ጐብየ ጉዳም
ሰብ’ኳ ’ይስማዕ አዳም፣
መዓዝ አቲኻ ገዳም?
ሰሙነይ ጽባሕ ቀዳም።
ኣብ ብዓቲ ሰፊርካ፣
ናብ አቡን ’ንተይቀረብካ 
ድሮ “ኣባ” ተብሂልካ?
ሓሲኻ ’ባ ሕሩምካ!
ሕሩመይ ዘይሓሰኹ፣
ሓቂ እዛረብ አለኹ፣
ገጽ አቡን ’ንተይረአኹ፣
“አባ” ተብሂለ ’ኔኹ።
ሕሩመይ ዘይአምነካ!
እንትድአን እማንካ፣
ንጽድቂን ይግበረልካ፣
ከም ሰምሃል የልምልምካ!
ሓሲኻንዶ ’ንተ ዄንካ፣
ዓብዪ እምኒ ይጽቀጥካ፣
እዝጊሄር ይኾንንካ፣
ሓዊ ሲኦል የንድድካ!
’ቱ እምንስ መናብርተይ፣
ዝባነይ ምስ ሕምብርተይ፣
ካብ ቀደም መፋጥርተይ፣
እንትሞት መቓብርተይ...
ናይ ሰብ ነገር ገዲዱ፣
ካብ ደንጐላ ኸቢዱ፣
ፈጣሪ በቱ ኢዱ
የውጽአና ካብ ጉዱ!

ገብረኤላ
“አክብኒ፣
ሓዳርኪ ግበርኒ፣
ከም ማዕተብ ክሳድኪ እሰርኒ፣
ከም መንዲል አብ ጉለኺ አእትውኒ፣
ሓደራ’ሞ ሻላ አይትበልኒ፣
ከም መርዓት ዓይንኺ ረአይኒ...
”
’ንተ በልኩስ ’ዛ ጉዳም አብያትኒ!
ይርአየላ፥ 
’ዛ ጉዳም ገብረኤላ  	
ተውሳኺተይ ’ንታይ’ሞ ፈሊጠላ!
“ንዕናይ፥ ንገዛኺ ንዕኒ፣
ክትውዕሊ ምሳይ ክተውግዕኒ፣
አምስዪ’ሞ ድራር ተባልዕኒ፣
መዛርብቲ፥ መጓይቑቲ ኩነኒ...
” 
’ንተ በልኩስ ’ዛ ጉዳም አብያትኒ!
ይርአየላ፥ ’ዛ ጉዳም ገብረኤላ
አብያ’ላ አነ ’ንታይ ፈሊጠላ!
“...
’ዙ ጥልፊ እንኪ ተኸደንዮ፣
’ቱ ቕጭን ነጺልኪ ደርብዮ፣
’ቱ ጠስሚ አውጺ’ኺ ግዓትዮ፣
ንዮኡ ዝሓደረ ሙኽዮ፣

ወሲድኪ ነቱ ኸልቢ ሃብዮ፣
‘’ዙ ገዛ ናተይ ኢልኪ ሓዝዮ...
” 
እንተበልኩስ አብያ ’ዛ ገበረኤላ  	
እንድዕላ፥ አነዶ ፈሊጠላ!
ተሸሊማ፣
ተዋላዊላ፣
ተኸዲና፣
ተዃሓሒላ፣
ብግህዶ፣

ብመስኮት ተቐልቂላ ዕዳጋ 
ሰብ ተማዓዱ ’ላ።
“ሓላፍ መገዲ አይተፍጥጢ፣ 
ገዛኺ ዓሪፍኪ ተቐመጢ!...
” 
’ንተበልኩስ፣ መከራ’ይተብልዓኒ!
ሓዳርካ ’ይደልየልካን!
” ኢላትኒ።
ይርአየላ ’ዛ ጉዳም ገብረኤላ 
ደጊምስ ትኺድ ንገደላ።
ጤለ-በዱ፥ ጤል በረኻ  
እንታይ ትገብር አለኻ?
ጤል በረኻ፥ ጤለ-በዱ  
እንታይ ደአ ጉዱ?
ምስ ዓጋዘን ክንዲ ’ትዛመዱ፣  
ትራግሑ፥ ትሳጐዱ፥  
ትሳበሩ፥ ትጫደዱ፥ 
ሓቢርኩም በሊዕኹም ከይትረጉዱ፥  	
ሓዊ ትእጉዱ!
’ንታይ መዓቱ፥ ’ንታይ ፍርዱ!
*  *  
 
ርግምቲ ደሞተራ  	ተውሳኸይ’ንታይ ክገብራ?
መልክዓ ቐያይራ፥  	’ና ለዋወጠት ሕብራ፥ 
ብዙሕ ሰብ አሽጊራ፥ 
 	ክንደይ ዓዲ አጽብዲራ፥ ንኽንደይ አጭበርቢራ፥  	አረ ኽንደይ ጉድ ገይራ!
ምችኤል ኢደ-እግራ፣ 
 	ብገደል ገረንገራ ዓጠቕ!
አቢሉ ይስበራ...
* *  
 
መንደላይ ተመን፥ አፍዑት፣ አብ ክሳደይ ከም አርዑት፥ ጐረሮይ ሓኒቑኒ፥ አጭኒቑ ሒዙኒ!
አብ መዓንጣይ፥ አብ አምዑት፣ ዕጣቕ ተቐኒቱኒ፥ 
 
 
ምስትንፋስ ከሊኡኒ!
’ንታይ እዳነይ ይሕሸኒ?
ሓማት ተመን ስምዕኒ፥ ንዒ ገላግልኒ፥ ካብ ሞት እባ ’ውጽእኒ!
*  * ባሬቶ፥ ባሬቶ፣    
ንዕና ’ንዶ ባይቶ  	እንታይ አሎ ’ባይቶ?
ዓብዪ ምስ ንእሽቶ፥  	ኩሉ ዝጓተቶ፥  	ነገር ዘህውተቶ፥  	ይቕረየኒ ኸቶ!
አብ ገዛይ ኩልስቶ፥ ብዘይ ክስቶ-ምስቶ፣ በይነይ ዝህንኩቶ፥ ንኸብደይ ዝቐልቶ፥   መዓንጣ-ሕምቶ፥ አለኒ ጥዕምቶ፣  	እምቢ፥ አይከድን ባይቶ!
*  *  
 
አንታ ዕኮት፥ ዕኮት!
ዘይብልካ ሓረጐት...
ንህብስ እንትነኸሰኒ    	መዓር እኳ ይህበኒ!
“ዚዝዝ” እናበልካ እተጽምመኒ፥ ድማ ’ትነኽሰኒ፥ 
 	አረ ናትካ ’ባ ቕጥዑ ጠፍአኒ!
ኪደለይ!
መከራ አይተብልዐኒ!
አንታ ርጉም ዕኮት፥  	ጉንዲ እዝንኻ ደአ’ባ ተለኾት 
 

 	 	 	ጽዋ ሓትኖይ ቢሰጥ ንቕያ!
እንትትጐዪ አንጠልጢላ ዝዓጐል ናይ ማሕዘላ ሕልኽልኽ በቱ እግራ ዘምቢላ አብ ሕንግራ ማዕተባ አብ ግምባራ ብፀሓይ ዓራርቦ ጥጥቖ ሓሙስ ጽግቦ ነያይ ሹመይ ክትህቦ አብ ጉሊአ ቛጺራ ዓዲ ውግሪ ሓዲራ ገረድ-ማይ ተሳጊራ ሃፍ እንትትብል ብእግራ መቐነት ምራን ማሕዘል ምስ መቐነታ ጠል-ጠል ተፈቲሑ ’ንትዝልዘል ብገደል ተዓንቂፋ አንቆልቆለት ጸዲፋ፤ ከረውረው ይምሓረና!
ተናጸለት አስናና ረገፈ ኾራርምታ ፈሰሰ እቱ አምዑታ ብወጋሕታ፣ ብወርሒ ተጨፍለቕተ አብ ከውሒ.
.
.
ብእንጉይታ ተጻዊዖም ዕያል ዝብኢ መጺኦም  በቲዖም፣ በታቲዖም መዓንጣአ ተቲዖም ብሓሞታ ግዒቶም ብደማ ፈታፊቶም መንጪቶም፣ መናጪቶም ቀረመት ቀራሚቶም ልሒሶም፣ ለሓሒሶም መሊሶም፣ መላሊሶም በልዑዋ ተዃሊሶም።
’ትርፍን ብትኽታኽ ጨርቂ አልባቦ ኾነ ወርቂ ቅንጣብ ነጸላ ውልቂ ምንጫት ቁኖ ካብ ፍርቂ ንመቕበሪ ነ’ስከሬን ዓጽሚኳ ’የተራእየን!
አጻብዕቲ አይተገንየን!
ሓንት’ኳ ’ይገደፉላን፣ ነብሲ ’ኳ ’ይሓደጉላን!
ንፍትሓት ተጸዊዖም ምህረይ ግፋው መጺኦም ዲያቆናት አኽቲሎም ጽንሃህ ምስ ጸናጽሎም ድባባት አጽምቢሎም አልባሳት ተኸዲኖም “አውነ-ሰማያት” ኢሎም ከፍ በሉ ’ሞ አብ ጽላሎም እኽለ ማይ ብዝኾነ ኩሉ ’ና ተጀነነ ዚሓዝን ሰብ ተስአነ፤ ዓው ኢለን ዚስሕቓታ አንስቲ ጐራብታ ንትርኢት፣ ንዓይነታ አራእሰን አድኒነን ግልብጨን ተቖኒነን ጥልፈን ሸማሕ ዘበላ ኢደን፣ እግራን ሳሱላ ’ተን አዝማዳ ዝበላ ንሰብ ይርኤ ንኽብላ ጐነ-ጤል ተሸብለላ...
መን ’ሞ ይብከየላ?
ሬሳኸ ኻበይ ይምጻእ?
ካብ ከብዲ ዝብኢዶ ይጻእ?
አነ በይነይ መልቀሳይ ምህረይ ግፋው ደባሳይ ካልእ ዘይብልና ሣልሳይ ክልተ ሓዘንተኛ ምኢቲ በላዕተኛ አርብዓ ፈረሰኛ ሓምሳ በቕሊ ደዐኛ መሰነይ መጻእተኛ ብዘይ ጠስሚ ቓተኛ ዕስራ ደርሁ ሓሪድና ቐባራይ ተቐቢልና...
...
’ቱ ወዳ ሓደ ግናይ በጽሖ ግደ ዛቑናይ፤ ደቂቕ አዕይንቱ፥ ድሙ!
ገብረ-አባዲ ስሙ።
ምስ ምህረይ ተማኺርና ሓደ ብልሓት ፈጠርና፤ “ሬሳ ዘይብሉ ቐብሪ፥ ሓመድ ዘይብሉ ምድሪ!
ጥራዩ ’ዙ ቓሬዛ፣ ከፍ ዶ ኽንብል አብ ገዛ?
ዝገበርኩም ግበሩ ሓደ ብልሓት ፍጠሩ...
...
ሬሳ’ሞ ኻብ ተስአነ ወዳ ግናይ ካብ ኮነ በአረቂ ’ሞ ነስክሮ ደሓር ሒዝና ኽንቀብሮ፣ እ’ዙ ድቂቕ ርእሲ ምልቆ ሓደራ!
አይነጭንቆ...
” 
ኢልና ምስጢር መኺርና ናብ አባዲ ቐሪብና፤ “…አባዲየ ንዐኒ!
በይዛኻ’ባ ይስጠሐኒ… ባይዛ ድአ ’ታ እኖኻ!
አባዲ አይትብከ፥ አይዞኻ!
ማድያት ከይወጸካ ንዓ ተለኸ ገጽካ።
በል’ሞ አይትብከ አይዞኻ!
እንኳዕ ግዳን ሃለኻ፥ 
ጓሂን ከይመርረካ 
መረስዕ ሓዘን እንካ...
” ኢልና ሰብ ከይርእዮ ሕብእ-ብእ አቢልናዮ ሸፋፊንና ብጨርቂ፣ ጥርሙዝ ቐዲሕና አረቂ ሃብናዮ’ሞ ብ ፍንጃል፣ ምዕጉ አበላ ዓንጃል!
’ዙ ጨጋዕ እግሩ ሞጃል ብወረጦ ምምንጃል...
አኽቲልና ኻልአይታ ሃብናዮ መሰነይታ።
ገብረ-አባዲ ወርቂ ክልተ መለክያ አረቂ ጐርዳዕን’ሞ አበለ ሰትዩ ዓይኑ ዕንጉለ ፍዝዝ-ዝዝ ደአ በለ፤ “ክልተ’ማ መባአስቲ፥ ከም ሥላሴ፥ ሣልሰይቲ፣ አማሕጺነ!
ኽትሰቲ!
” ኢለ ቕዲሔ ’ብ ኢዱ አዕተርኩዎ ’ዛ ጉዱ፥ አውረዳ’ሞ አንጐድጒዱ ሳልሰይቲ ምስ ጨለጠ አብ ባይታ ተገልበጠ።
...
ተጓይና ኻብ ገዛ አምጽእና ’ሞ ቓሬዛ ወሲድና ዓዲ-አርባዕተ ቀበርናዮ ’ንተይ ሞተ።
ቀባሪና ስኒና 
ገዛና እንተ አተና 
ጥርሙዝ አረቂ ሒዙ አባዲ ምስ መግነዙ አብ ባይታ ተኾዲሙ ጸንሐና መገረሙ!
ምህረይ ግፋው ደንገጹ መታልሕቶም ረሃጹ፤ “ንዓ!
ውጻእ!
ተመንጠል!
አንታ ኽፉእ መሸከል!
ወዲ ’ቱ ርጉም ዲያብሎስ!
ካበይ መጻእኻ?
አርዮስ!
ሎምስ ሰብ ተመሲሉ ሰይጣን መጺኡኒ ባዕሉ፣ ከደከ ሰይጣን!...
” ኢሎም ጸፍዕዎ ብመስቀሎም።
ወደቐ!
ጥቕልል በለ አብ ባይታ ተንከብለለ...
እንደገና አልዒልና ዓዲ-አርባዕተ ጐየና...
’ቱ ጉድጓድ ’ንተ ተኹዓተ ምዕማቑ ትሽዓተ እመት ምስ ስድሪ ኾነ ዚአምን ሰብ ተስአነ አብ ተንኮበት ድማነ ሬሳ ዝተጐንጐነ ጉድ ጸንሐና ድአነ!
“እዙይከ ’ባ ’ንታይ ቅጥዑ?
ብ’ንታይከ መለክዑ?
ገብረ-አባዲ ድዩ?
ነገሩ ከመይ እዩ?...
” ኢልና ’ና ተጨነቕና 
መጨበጢኡ ስኢንና 
ፈር-ፈር!
’ና ተንቀጥቀጥና ’ቱ ተንኮበት ቀዲድና ቀሊዕና ’ንተ ረኤና ወይዘሮ ቢሰጥ ዓይና ቋሕ ኢሉ ጠቐሰና...
ዓቕልና ጸበበና!
ቅጥዑ ዝጠፍኤ ነገር እንታይከ ’ሞ ይግበር?
ጭራኦም ነሳኒሶም 
ምህረይ ግፋው ተንፊሶም አቕንዑ ’ሞ ’ቱ ርእሶም፤ “…ቢሰጥ አንቲ መሰሪ!
አብዙይከ እንታይ ትገብሪ?
ሬሳኺ ብምስአንና 
አብ ክንደይ ጉድ አቲና!...
” ኢሎም ’ንተይወድኡ ምህረይ ሞቶም ተረድኡ!
ካብ ’ቱ ጉድጓድ ስር ኢላ ንዓቐብ ተላዒላ ክሳዶም ተጠቕሊላ ብጐረርኦም ሓኒቓ እስትንፋሶም አጭኒቓ አውደቐቶም ፈጥሪቓ!
አብ ሕቑፋ ተጠቕሊሎም ፈንጠርጠር ’ናዕገርገሩ 
ጻዕረ-ሞት ’ናተጽዓሩ ምሒሎም ’ናጥሓሉ 
“ምሓርኒ!
” ’ናበሉ 
ንውሽጢ አንቆልቊሎም ብጸልማት ተኸዊሎም ወረዱ ንሲኦሎም።
ንምህረይ ጨራሪሳ ንዓቐብ ተመሊሳ ብመንደቕ ተጸጊዓ ገጻ ናባይ ኣቕኒዓ ከንፈራ ’ሞ ነኸሰት ጨንካል ዓይና ጠቐሰት፤ “ኢያሱ፣ አንታ ጉዳም!
ሰብ ’ኳ አይስማዕ፥ አዳም!
ንአባዲ ’ቱ ሓውካ ምስ ምህረይ ተማኺርካ ክትቀብሮን ያ ወዲብካ!
ንቕል ድአ ተብልካ!
ኢዶእ!
እሞ ጨኪንካ!
” አንታ ርጉም መሰሪ!
ሓውካን ክንድ ’ትዘሪ ባዕልኻ ’ሞ ኽትነቕሎ?
በል ሓጥያትካ ኽፈሎ...
” ትብል ጐረሮይ ሕንቕ!
አስትንፋሰይን አጭንቕ አበለትለይ እሞ ናበይ እዳነይ ንህደሞ?
“ሓትነይ ሕደግኒ፥ ’ዙይ ጌርካ ኽትብልኒ!
ዘይወዓልኩዎ ነገር፥ ንምንታይከ ዝጥርጠር?
ስጋኽን የብልዐኒ ዓጽምኽን ይውገአኒ 
ስደድኒ በይዛኺ አረ እንታይ ገበርኩኺ!...
” ኢለ ’ንሞ በልኩዋ “ብማርያም!
” ለመንኩዋ ታቦት አማሐጸንኩዋ ’ንታይ’ላ’ሞ ኽትሰደኒ ሓኒቓ ኽትቀትለኒ...
ደጊም ሞቱ ንሞታ በጻብዕተይ አዒንታ ዘሎ ሓይሊ-ሓይለ ’ቦይ ወሲኸ ምስ እንዳ ’ኖይ ጠንቊለ አንቆርኩዋ፥ ንይአ ደፋእኹዋ።
ጉንብስ-ብስ ድአ በለት ባይታ-ባይታ ደነነት መሊሳ ብነጸላይ ብሓድሹ፣ ዘይብላይ ማይ እኳ ዘይጠዓሞ ብጫፉ ሓዘቶ’ሞ ስሒባ ኽትጐ’ተኒ ጠቕሊላ ሓዘትኒ...
ወደ’ያት ብዘይ ፍርሒት ጉንዲ እዝና ጽፍዒት ዘሊለ ብርግሒት አፍ-ልባ ዘጋሕኹዋ ደጊመ ሽንኩርሒት አብ መሬት ዘርጋሕኹዋ ሰፋሕ-ፋሕ ሰጣሕኹዋ ድማ ዞይረ ብድሕሪት ገቲረ ኹርንኩሪት ጠውየ ሓዝኩ’ሞ ኢዳ፥ ረጊጸ ኹሊት-ኽብዳ እንደገና ገምጢለ ጽፍዒት ወላዊለ ነጸላይ ጠቓሊለ አምለጥኩላ ዘሊለ...
ዓይና ነቚራ ድማ ኽትሕዘኒ ደጊማ ጠምበርበር እናበለት በርደግ ድአ’ባ በለት፣ አብ ጥቓይ ምስቀረበት ኢዳ ዘርጊሓ ሃሰስ...
አነ ቕልጢፈ መሰስ!
ብሓመድ ደፋፊንና ካብ መቓብር ወጺእና መካበብያ ዘሊልና 
ቁሩብ ትንፍስ ብዝበልና `ንደሓር ቆላሕ ኢልና አባዲ ’ንተ ጠመትና...
’ዙ ጉዳም የግርመሉ!
ከም ዓንተወይ አመሉ ፍርሒ፥ ድንጋጽ ነይብሉ ተንኮበቱ ጠቕሊሉ 
አብ ቃሬዝኡ ኸፍ ኢሉ 
ንዓና ’ና ረአየ 
አረቁ ’ና ሰተየ 
ካብ መቓብር አምሊጡ አረቂኡ ጨላሊጡ ኽምስ-ምስ ይብል ገጹ ብኹልና አላጊጹ፤ 
“...
ንዓ እቶ ተቐበር!
ምስ እኖኻ ተደመር!...
” ኢልና ’ሞ ንኸይንብሎ፥ ሬሳ ተረኺቡ ’ሎ፣ ናብ መቓብርከ ኸቶ መን’ኡ ደፊሩ ይእቶ!
ደጊም ኩሉ ይቕሬ ኢልና ንቢሰጥ ሓትኖና ብምህረይ አስኒና ክልተ ሰብና ቀቢርና አባዲና ሓዚልና ቃሬዛ ’ና ጐተትና ዓድና ተመለስና...
መጠረፍታ ነገር፡ - 
 
 	አባዲ ኽሻብ ዘሎ 
         ’ንታይ መጠረፍታ ’ሞ’ሎ?
ንሓዘን ናይ እንኡ 
ጸላም ቆብዕ ገዚኡ  	ኮለ አብታ እጅጊኡ  	ጸላም ጨርቂ አሲሩ  	ግምባሩ አቋጻጺሩ  	ጫማ የለ፣ ብእግሩ  	አብ ተንኮብት አንጺፉ  	መተርአስ ተደጊፉ  	አብ መደብ ተቐሚጡ  	ርእሱ ተማላሊጡ  	አረቁ ጨላሊጡ...
ድሕሪ ምውት ምቕናይ  	ብዘይ ግደ-ዛቑናይ  	ክንደይ ደርሁ ውዲኡ  	ፈረሰኛ ግዲኡ  	ሓኸለ ምስ መንፈራ  	ጉበት ምስታ ጭንጭራ  	አብ መረቑ ጠሚዑ  	ማእገር፣ መልሓጭ በሊዑ  	ኣብ መደብ ተጠሊዑ  	ኸሪሙ ’ምበር ቐዊዑ  	ድሓን ተሳማሚዑ 
 	አሎ ደኣ ጠጢዑ።
’ታ ርእሱ ርእሲ ምልቆ ዓይኑ ዓይኒ-ጨነቖ ገዚእናሉ ጥብቆ፥ ቤተ-ሰብ ከይርሕቖ እናኸድና ንጥይቖ፥ ብዓዅ፣ ዓካት፣ ምልዖ፥  ሓዘን ነጻናንዖ፤ እ’ንታይሞ ኸፊእዎ ግን አበይ ጥዒምዎ!
ወትሩ “አይዞኻ!
” ንብሎ ድሓን ይነብር አሎ።
ማንትለ፣ ማንትለ፥ ብእዝና ’ትልለ፥ ንዕናይ እንደርታ፣ መቐለ፥  	አይፋለይ!
አይፋለይ!
እንደርታ፣ መቐለ ኸም ቋንጣ ሰቐለ!
ዓቢደዶ ባዕለይ?
ጠንጠንኩሉ ’ምብለይ!
*  *   
 
ጽምብላልዕ     አብ ኦም አውልዕ    እትቑልዕ፥ ’ንታይ ትበልዕ?
*  *   
 
ንዕናይ አ’ቲ ብላይ ጊሔ፥ ክወስደኪ ’ንዳ ንጉሥ መሪሔ፥ ብኸምኡኳ ርእስኺ ዝበርሔ፥ 
ጣፍ ክትነፍዪ ብወርቂ ሚሔ።
*  * 
 
“አባ ጉምባሕ በረኻ፥         እንታይ ትገብር አለኻ?
ሕደግ እንዶ በይዛኻ፥ ውሰደኒ ገዛኻ፥ 
ክርእዮ ’ቱ ናብራኻ...
” 
 	“እማንካ ዶ ሓቅኻ፥  	ብዝባንካ ድሕሬኻ  	ሓቢእኻ ’ታ ኻራኻ፥  	ጠፊኡኒ ስራሕኻ!
ኺድ ድለ’ቱ ዓሻኻ...
” 
 
*  * 
ዓለባ ሳሬት፥ መሲሉ ሓሬት፥ አብ ዝባን ቃሬት፥ ከዲኑ መሬት...
*  *   
                  ሙጩጩላይ  	ዓሻ!
ሃላይ!
ደጊም ጠፊእኻ፥ እንትትሰርቕ ተርኢኻ፥ መወዳእታኻ...
ናብታ ቓላይ ክትድርበ ኢኻ!
*  * 
 
ሓኽሊ ድሙ፥ 
 	ምጭካኑ፣ ምርጋሙ፥ 
ጫቝተይ ኮሊሱ ግድማ-ግድሙ፥  	ብደጐል ዘሊሉ ምህዳሙ!
*  * 
 
አሰር እግሩ ዘይስማዕ ከም ጽላሎት፥ 
 	ሰላሕ ኢሉ መጸ ስልሕልሖት፥ 


 	 
    	 	 	ምስጢራዊ ዛንታ ኖህን ደቁን… 
 



ፈጺመ ’ይረኤኹን።
አነንዶ ዝዓቢ።
’ተምሕሉ አምሕሉኒ 	 	ድሕረይ ’ተወሊድካ  	መጽሓፍ አውቅዑኒ 	 	እስኪ ከመይ ጌርካ  	መስቀል አጥቅዑኒ 	 	ደአ በዅሪ ዄንካ?
ክኸድ ሕደጉኒ!
አብዚ እንተለና  	አእዳወይ ጠዊኹም 	 	ትጸዋዕ እኖና  	ክትሰብሩኒ ዲኹም?
ትጠየቕ ብደውና  	አካለይ ብዘሎ 	 	ዚዓቢ መኔና።
መሲሉ ጸሎሎ።
እንተ ናየ’ቦና  	ንቑልቁል ደፊእኹም 	 	ንሕደጐ ስቕ ኢልና፣  	አምዑተይ አድሚኹም 	 	-ስዋ ’ና ሰኸረ  	ክትቀትሉኒ ዲኹም?
ጨርቁ ዘይዘከረ  	አረ በይዛኻትኩም 	 	ንእሽተይን ዓብይን  	እንታይ ገበርኩኹም?
” 	 	ከመይ’ሉ ኺብይን?
ኢሉ ብዝለመነ 	 	ብዘሎ ውኒኡ  	ሰምዑዎ ድአነ፤ 	 	ብመስተ ጠፊኡ  	’ቱ ሓው ድማነ 	 	ክዳኑ ደርብዩ “’ታ ዝሰረቕካያ 	 	ይዓብድ ጥራዩ።
ውለድ አምጽአያ!
ምጥያቕ ንዑኡ ’ንተ ዝየለ ብበትሪ 	 	ይቕረ ብኸምኡ።
ክሳዕ እትጸሪ 	 	ብኹርናስ ’ንተ ኾይኑ ትዝበጥ ብድጉሪ!
ይቆጸር ዘበኑ ስምዒ ሰማይ፥ ምድሪ 	 	ፍልም ’ተወለድኩ ካብ ሎሚ ንንየ 	 	ማሕጸን ዝኸፈትኩ አነ ጥራሕ እየ 	 	ምዕባይ ኩልኻትኩም ብስራሕ፥ ብግብሪ 	 	ብዘሎ ማይ-ቤትኩም 
አነ እየ በኹሪ!
አነ እየ በኹሪ 
መደብ፥ ምንጻፍ፥ ማእሲ 	 	ትጠየቕ ’ዛ ምድሪ ሃፍተ ’ቦይ ወራሲ 	 	ይመስክር ፈጣሪ!
እንሄተ ድአሲ 	 	ንኖና ጸዊዕኹም አነ እየ ነጋሲ!
’ታ ሓቃ ’ውጺእኹም ብዘሎ ኸም ሞባእ 	 	ፍረዱ ባዕልኹም ንዓይ ’ዩ ዚግባእ።
በኹርስ አነ ባዕለይ ክዳውንቲ አቦና 	 	ኩሉ ሕደጉለይ።
አብዚአ ብደውና 	 	ንአሉ ዘረባ ሕዚ ብትሑዝና 	 	ሕሩመይ ዘይቀርባ!
አምጺእኻ ሃበና።
ካብ አቦና ስርቂ ’ንተ ዘየለ ግና 	 	እሞ ብላይ ጨርቂ!
ስጋኻ ሕሩምና 	እብለኩም አለኹ 
አብዚአ ’ንተለና 	 	ሕሩም ዘይረኤኹ።
” ቀጥቂጥና፥ ቐጥቂጥና 	 	ኢሉ ለመናቶም 
ክንቀትለካ ኢና!
” 	 	ወዲቑ ’ብ እግራቶም ኢሉ ’ናጠንቀቖ 	 	ግን ተማኺራቶም አጭኒቑ ሓነቆ።
ተማሳጢራቶም  	“በሉ ቕተሉኒ 	 	ኮነ ኢሎም ባዕላቶም  	ኽሞት ርአዩኒ 	 	ጨርቂ ሓቢአቶም  	’ንታይከ ተሪፉኒ!
ነዛ ብኹርንኡ   	ከም ቃየል ንአቤል 	 	አብ ቅድሚ ’ታ ’ንኡ  	ብዘይ ሓንቲ በደል 	 	ንኺሰርቅዋታ  	ንፁሕ ሰብዶ ይቕተል!
ንኺወስድዋታ  	ይመስክር ’ዙ ረቢ 	ንኺወርስዋታ 

ተመነዩዋታ!
ኖህ ’ቱ አቦአቶም አብዙ ተንኮላቶም ንጉድ ሓበራቶም፣ ነዙ ኹሉ ርእዩ ውሽጢ ልቡ ጉህዩ ብእዝኑ ሰሚዑ አእዳው አጣቒዑ፤ “…ስምዑኒ!
ስምዑኒ ሓን’ሻዕ ጽን በሉኒ ዋይ አነ!
ዋይ አነ!
መስሓቕ ሰብዶ ኮይነ!
’ዙ ርጉም ወሊደ ባዕለይ ተዋሪደ በሉ አይትስደድዎ አጽኒዕኹም ሓዝዎ፣ ብሰንሰለት ጌርኩም ክሳዱ አሲርኩም ከም ብዕራይ ቆሪንኩም አ ’መጥሓን ጸሚድኩም ሕሩጭ ይጥሓነልኩም ማይኩም ይሕውረልኩም ወትሩ የግልግልኩም ባርያኹም ይኹንኩም፣ ከንአን እቱ ወዱ ይርከቦ’ቱ ጉዱ፣ ውሉድ ወለድኡ ይኽፈሎ ዕድኡ።
ብዓይነይ ብእዝነይ ብቑመይ፣ ብደወይ አንካብ አፍ ውሉደይ ካብ ሰማዕኹ ጉደይ ’ንታይ ተሪፉኒ ሞት ዘይሕሸኒ!
ደጊም ይአኽለኒ ድሕሪ ቤት ወሲድኩም ’ቱ ጉድጓድ ኩዒትኩም አግድም አቢልኩም ሓመድ አልብሱኒ።
’ሞ ኸይቖርረኒ 
 	ብልኮ ደሪብኩም  	ደሓን ሸፋፊንኩም ደአ ቕበሩኒ!
ማይ ከይጸምአኒ ስዋ አትርእሱኒ ብዝንግሪር ጽራይ መሊእኹም ብውራይ አንቃዕሪረ ጥራይ እናተጐርዳዕኹ ሰማይ ’ናረኤኹ ምስ እዝጊ ’ናውጋዕኹ 
ብዘላ ሕይወተይ ትኹን ’ዛ ሕልፈተይ።
እሞ ’ታ ኻልአይተይ ሓደራ ሰበይተይ፣ ቁኖኺ ነጺኺ ርእስኺ ላጺኺ ዕዳጋ ወጺ’ኺ ዓው ኢልኪ ’ናእዌኺ ብኸይለይ ኢኺ!
ስምዒ ዝነግረኪ ሰብ ከይርእየኪ ገጽኪ ተጐልቢብኪ፥ ንኸየጥዕመልኪ ዲኖ ተኸዲንኪ ጸሊም ተሸፊንኪ ኩሉ ኺሰምዐኪ 
ብድምጺ አውያትኪ “አያይ!
ጐይታይ!
” ኢልኪ ወዲቕኪ፣ አንገርጊርኪ በኺኺ፣ ቖዚምኪ ሙትለይ ሓዚንኪ።
ሎሚ ምሓልለይ ከም እዝሓዝንለይ።
ከይትርስዕኒ ከይተዋርድኒ ከይተቃልልኒ!
ሓደራ!
ሓደራ!
’ድሕረይ ትቑነኒ ብሰማይ፣ ብምድሪ ሓዊ ትኹነኒ!...
” 
ኖህ ’ዚአ ብዝበለ ዋንጫ ዝጠለለ ጥዕም እሞ ’በለ ‘እሑእ!
እሑእ!
’ በለ፣ ላካስ ዋንጫ ስዋ ደቁ ዘቕረቡዋ ስሚ ዝአተዋ ’ቶም ክልተ ደቁ ብተንኮል ’ተነድቁ ሕሩም ዘይጸድቁ!
ርእሲ ሓዎም ሰይሮም መሰሪ መግብሮም ጉዳማት ያ ነይሮም ንሓዎም ነቒሎም ነብኦም ቀቲሎም ዓራት ንኺወርሱ ተንኮል ዝፈሓሱ ብዙሕ ይብአሱ አበይ ኪምለሱ!
ሲኦል ይጠበሱ ኮለ ’ታ ብኹርና ዕብየት ምስ ልዕልና ንምስራቕ ብጥበብ 


 
 	 	 	   ግጥሚታት ንቖልዑ ፫ 
 
	 	’ዋይ!
ተሰይራ!
*  *  * 
 	 
 
 
ነፋሒቶ!
ነፋሒቶ!
ንሳስ ድሓን አይትእቶ ናበይ ኢልኪ 
 	እ’ዳ ማርያም ሸዊቶ  
እግረ-ኢድኪ 
 	እተሰባበረቶ 
ብርሃን ፀሓይ 
 	ቐትሪ ዝጸልመቶ 
ኸርእየኪ 
 	ዓይኑ ዘዐመቶ 
ኽደፍአኪ 	     
መስሓቒ ሰብ ገይሩና!
*  *  *  ሓርማዝ ’ዙ ስንኺ ሃብኒ በይዛኺ 
 	ንደገ በቚሉ፣  	ንዘይትሓይክሉ አብ ውሽጢ ቋቑራ እንካብ ዘኽፍአልኪ ኢደይ ተቐርቒራ እንታይ ኪገብረልኪ!
እወ-ለኒ።
ክንዲ ምንታይ?
ክንዲ ማሕረሻ  	እንትሓርስ ጠፊኡ አብጣሻ!
አዲነየ!
ሰብአይ ደለክን?
እወ-ለኒ።
ክንዲ ምንታይ?
ክንዲ መሃንዘል  	እንትሓርስ ነዊሕ ይንዝልዘል!
አዲነየ!
ሰብአይ ደለክን?
እወ-ለኒ።
ክንድምንታይ?
ክንዲ ነዊት  	ዝሓረሶ ኹሉ ዝሽውት!
አዲነየ!
ሰብአይ ደለክን?
ጽዋ ገብረ አባዲ ንቕያ 
 


ምልቑ ይብል ካብዛ ገዛ 
ህልም ጠፍኤ ከም’ዛ ዋዛ።
ብምጥፍኡ ተሻቒልና  	ንሰሙን ተዳናጊጽና  	ፈቖድኡ ድልይ ቀኔና  	ብድሕሪኡ ግን ቀቢጽና፤ 
 	“ብሕይወቱ ካብ ተስአነ  	ወይ ሬሳኡ ዘይተገነ  	ዛርቲ ወይ ደቂ ሕድርትና  	ወሲደንኦ ግዲ ይኾና”  	ኢልና ተጸናኒዕና  	ናብ ውራይና ተመለስና።
“በይዛ!
ተገፍዑለይ!
” ኢሉ ሃዲሙ ዘዕቑበሉ ሓው፣ ሓፍቲ አብ ዘይብሉ መከረኛ አባዲ አብ ፈቐዶ መገዲ አብ ጽምዋ በረኻ ብዳሞ ሰለኽለኻ ታሕታይ ዓዲ ማሕለኻ ፈረስ ማይ፣ ዓዲ በቕሊ በሕስአ፣ ዳዕሮ ተኽሊ ጠምዩ ብምስአን እኽሊ ለሚኑ እናበልዔ ዝባኑ እናቐልዔ ጐባጡ እናርአየ ጥዑም ሰብ እናደለየ 
“አሕድሩኒ” እናበለ ከም ዓቕሙ እናሸቀለ ማእገሩ ስምብራት አብቆለ ጐባጡ ሓደ ገጽ ዘምበለ።
’ክተምብየን ቖርበታ፣ መቐለ፣ እንትጮ፣ ዓዲ-ግራት፣ ሓሓይለ፣ ’ክዓደ-ርቃይ ንዘቡል፣ ንፀድያ፣ 
’ክጉንደት፣ ሽከቲ፣ ወልድያ፣ 
’ክዳባት ን’ንዳ ጭዋ፣ ብወልቃይት፣ ወቐርቲ፣ ንዓድዋ፣ ’ናጨላለጠ ቅራር፣ ስዋ ነዙ ሰብ ’ናሃውተተ ብ’ኡ መን ዘይሃልከተ?
“አቱም ሰብ በይዛኻትኩም አእዱግ ወይ አባቕልኩም ባዕለይ ክሕልወልኩም” ኢሉ ’ናተማሕጸነ ወዲቑ ’ናለመነ ንኺነብር ፈተነ፥ 
ግን ጓሶት ’ናወቕዕዎ ኩሎም ’ናሕመቕዎ ምስሑ ’ናሕደግዎ ዝባኑ ደጉደጉዎ እሞ አይሕሾን ጐባጡ!
ብጐመድ ከም ዘበጡ ብድጉሪ ከም ቀጥቀጡ ምቐንዔ ደኾን ወጡ?
ጠፊኡስ አብ ሻውዓይ ዓመቱ  	ወረ መጸ ‘አባዲ ያ ሞይቱ!
“’ንታይ ረኸቦ?
” እንት-በልና  	መስደምም ጽዋ’ባ ሰማዕና  	ካብቶም ጸረ-ማርያም ዚብሃሉ  	ሓደ ጻዕዳ፣ ሽወደን፣ ዒሉ  	እንትልምን ርእዩ፣ ሓዚኑሉ  	“ከምህረካ፣ ከዕብየካ” ኢሉ  	ወሰዶያ ካብ ጽርግያ አልዒሉ!
አብቱ ሚስዮን ድማሙ አብሊዑ 
 	“ተጠመቕ!
” ያ በሎ ተጠሊዑ 
     በቱ መጽሓፍ አምሒሉ፣ አጥቂዑ  	አኽነሾ ብስሙ ጸዊዑ።
ወይ ጉድ!
ወዲ ቢሰጥ ብንኡሱ  	ሃይማኖት ወለዱ ተወሪሱ  	ንቕንጣብ እንጀራ ኸበልዕ ቆሪሱ  	ብመጠመቕታ ማይ በስቢሱ  	ቀደም ምህረይ ግፋው ብሕፃኑ  	አጥሚቖም ዘማዕተቡ፣ ዘኸሰተኑ  	ምእኻል ስኢንዎ ምአዝ ኮይኑ?
ብድሕሪኡስ ዓመት፣ ዓመት  	ዝገጸብዎ ማይ ጥምቀት  	አ’ማይ ዓሰም፣ አ’ማጨሎት  	ጾም፣ ክላላይሶን፣ ስግደት  	ዝሸገሮስ ስእነት፣ ጥምየት  	’ታይ ጐዲልዎ ብሃይማኖት!
አይውሓዶን እምነት፣ ፀሎት   	’ዘይ እንጀራ ’ንታይከ ስኢኑ  	“ጥፋእ!
” ደአ ’ይልዎ ኾይኑ  	ተኸንሹ፣ ተኾኒኑ!
ብማይ ጥምቀት ምብስባሱ  	ቁርባን ድሙ ምቅማሱ  	ሓውና አባዲ ረኺሱ  	ተኾኒኑ ብስጋ፣ ብነፍሱ  	ሓጥያት አተወቶ በታ ርእሱ ሓዊ ሲኦል እባ ተጠቢሱ!
ምስ’ዞም ሚስዮን አትዩ ’ናተምሃረ መዛሙር ከንሻ ’ናዘመረ ደማሙ ሓሪዱ ’ናዘተረ ገብረ-አባዲ ረጐደ፣ ሃጠረ ጉተንኡ አንዊሑ በጨረ ግን ከነሹ ቁሩብ ብዝገበረ ጉድ ዝኾነ መጸና ’ባ ወረ ለይቲ ብድቁሱ ሞይቱያ ሓደረ!
’ታይ ረኸቦ ኢልና ’ንተ ጠየቕና ብዙሕ ዘድንቕ ጉድ ድአ ሰማዕና፤ ምሟቱ ተነጊሩ፣ ተሰሚዑ ብንጉሆኡ ሓኪም ተጸዊዑ ብመኪንኡ ናብ ሚስዮን አቕኒዑ አፍ-አርክቡ ብተሎ መጺኡ መርመሮያ አካላቱ ሪኡ አፉ፣ አፍንጭኡ፣ አዕይንቱ ቅርቅርቱ፣ መንበስብስቱ፣ ቱሽ-ቱሹ፣ መንኮርኩዕቱ፣ ሸኾንኡ፣ ዓካር-ዓካሪቱ፣ 
ካብ ክሳዱ ናብ ሕምብርቱ፣ መዓናጥኡ፣ አምዑቱ፣ አእዳው፣ አጻብዕቱ፣ ኸብዲ እግሩ፣ መራግጽቱ፣ በብሓደ ተመልኪቱ ዝባኑ፣ እንግድዕኡ ማእገሩ፣ ብራኵኡ አብራኽ በረኾድኡ ግንዑ፣ ኹርኹሪኡ ደረቱ ጸቒጡ፣ ደፊኡ ተመልኪቱ ምስ ተቛጻጸረ በብሐደ ምስ ተማራመረ “ብድቁሱ፣ አብ ዓራቱ ብምኽንያት ’ቱ መንድዕቱ እስትንፋስ ስኢኑ ሞይቱ ክሳዱ ተጓዕጺጹ ለለ ሳምብኡ ተዓምጺጹ” በለ ብዘይ ሓደ ህውከት፣ ሕምበለለ ነገር አባድስያ በዙይ ተጠቕለለ!
ሽዑ ቶሎ ዕዳጋ ኸይዳቶም  	ንመቕበሪ ሳፁን ገዚአቶም  	ሬስኡ ሓጺቦም ገኒዛቶም  	እቶ-በል ’ንተበልካ አበያቶም!
በእጋሩ ንታሕቲ ’ንተ ሓዝካ ካብ ዝባኑ ቐኒዑ ይርእየካ፣ ብርእሱ ሒዝካ’ንተጸቐጥካ አእጋሩ ካብ ሳጹን ይወጸካ፣ ’ቱ ጐባጥ ዝባኑ ደሪቑ ሳጹን መን ይግጠሞ ተፋሪቑ!
ግን ተምሃሮ አርባዕተ ጐበዝ ወዲ ብእግሩ፣ ብርእሱ፣ ሓደ አብ ከብዲ ጸቓቒጦም፣ ዓጻጺፎም ብግዲ ከቢቦም፣ ረጋጊጾም ከም ዓውዲ ጨፋሊቖም፣ ሰናጢቖም ከም ንእዲ አእትዮም ቆለፍዎ ድአ ግዲ!
ብምስማር ቀጣቒጦም፣ ብሞደሻ ወሰድዎ ከም ስርዓት ከንሻ ቤት-ፀሎት አተወ ንፍትሓት ግን መስዩ ነበረ ’ሞ ’ቱ ሰዓት “ቀብሪ ንጽባሕ” ተብሃለ ብስርዓት።
እቶም ተምሃሮ መሓዙቱ ዝምር አምሰዩሉ ምሉእ ለይቱ ደጊም ሰብ ደኺሙ ትኽስ-ክስ ምስ ኮነ 
ሓደ ከንሻ ነበረ ዚብል “አነ!
አነ!
” ሰብ መሲሉ ርጉም አረመነ ንሲኦል ተብሂሉ እተኾነነ ምንኩስና አፍሪሱ ዝኸነሸ ነዊሕ ምስ’ዞም ሚስዮን እተጋየሸ ወጠጦ ’ምበር ዘይዛቘነ፣ ዘይቀሸሸ አባ በርሄ ዚብሃል ባሕታዊ ቆቢዑ ደርብዩ ሎሚ ዓለማዊ ትርፍራፍ ናይ ሚስዮን በሊዑ ዚነብር 
በርደግ ያኢ በለ ኪሰብኽ፣ ኪምህር፤  	“ርኢኹምዶ ገብረ-አባዲ ሓውና  	ንሰማይ ቤት ከይዱ ሓዲጉና  	ትውልዱ እንዳ’ባ ጉና-ጉና  	ዓዲ ተገመስ፣ ማይ ዑና  	ብኽልተ አውላዕሎ ድዪብና  	ዓጋሜ፣ ስባ-ጋድስ ማይ ቤትና  	ዳሞ፣ ዋልድባ ጥቓና  	አባ ጻሕማ ጐረቤትና  	ወርዒ፣ ማይ-ዒራ ሕጽቦና  	ብሩባ ገረድ ልቕላቕና  	ብማይ ቅነ-ጣል ሓሊፍና  	በልመዳ፣ ብፀድያ ወሪድና  	ብይሓ፣ በድያቦ ደዪብና  	ዱር በረኻ፣ ሰራው ምስ ሞሞና  	መበቆልትና፣ አቡ’ንዶ ገዛና!
እንኡ ቢሰጥ ’ታ ሓፍትና  	ሓትንኡ ወይዘሮ ሙና  	ሃገሩ ሃገርና፣ ዓድና!
ሎሚ ግን ከይዱ ሓዲጉና  	ናብቱ ሰማይ ዚነብር አቦና  	እ’ዚአ’ሄር ርሕሩሕ  ፈጣሪና 
“ገብር-አባዲ ጥዑም ሰብ ነበረ ክንደይ ጽቡቕ ነገር ዝገበረ ተንኮል፣ ጉርሒ፣ ዘይነበሮ ሰበብ አፉ’ኳ አይኸፍት!
ትሑት ሰብ ግን ሕማም መንድዓት ሒዝዎ ቃንጫ ዝባኑ አጉቢጡ ሴርዎ ቁመቱ ካብ ኩሉ አሕጺርዎ ትሕቲ ኹሉ ሰብ አሕዲርዎ አረ ንምዃኑ እንታይ በዲሉኩም እንታይስ በሊዑ፣ እንታይ ወዲኡልኩም ኢኹም እትጸልእዎ ዝነበርኩም?
‘አባዲ!
’ ኢልኩም ከይትጽውዕዎ ሓውና ኢልኩም ክንዲ ’ተቕርብዎ ዝበደለኩም ንዘይብሉ አብ ዝኸዶ ዝሓለፎ ኹሉ ከም ’ተረግመት ጸላም ዒሉ ’ናጸረፍኩም ዓቕሉ ’ተጽብቡሉ 
’ናጸፋዕኹም ርእሱ ’ተዙሩሉ “እዙ ሓጓብ!
” እናበልኩምዎ 
“ዝባን ማዕጺድ!
” ’ናደገኩምዎ  “እግሪ መዲድ!
” ’ናደገምኩምዎ ክንደይ እባ አምሪርኩምዎ!
“በይዛ ’ዙሓውና!
ከይትብልዎ እንተትሓዝኑሉስ ’ታይ ኔርዎ?
ትዕግስተኛ!
ልቢ መሊእዎ ሎሚ ግን ‘ይአኽለካ!
’ ኢልዎ ዘኽታም፣ አቦ-ኖ ዘይብሉ ስአን ሓደ ዝሓዝነሉ፣ ዝሓስበሉ ሓው-ሓፍቲ ’ኳ ዘይፈጠረሉ!
አባዲ በይኑ ብጥቕሉሉ ብድኽኡ፣ ’ንተይ ሓለፈሉ ካብ ስቓይ ዓለም ተጋላጊሉ ሎሚ እያ በሉ ብኸይሉ እትኽእላ መልቀስ አልቅሳሉ፣ ነዙ ምውት በይዛ ሕዘናሉ 
አቱም መዘምራን ዘምሩሉ” እናበለ ስብከቱ አንዊሑ ፍርቂ ለይቲ ሓሊፉ፣ ወጊሑ አባ በርሄ አዒንቱ አንቊሑ ’ንተ ረአየስ ተምሃራይ ፈሪሑ 
’ቱ ቤ’ፀሎት ተሪፉ ጥርሑ በብሓደ ካብ ወንበር ተንሲኡ መመሊቑ ንደገ ወጺኡ ተመሊሱ ናብ መደቀሲኡ።
“’ንታይ ረኸቦም?
” ኢሉ ’ንተ ገመቶ ኪርድኦ አይከአለን ከቶ፣ ጉዱስ ለካ ሳፁን መሸፈኑ ብምስማር ድአምበር ተኸዲኑ ብቕጥዒያ ዘይገጠመ ኾይኑ እቱ ሬሳ ድማ ደፋፊኡ ነዙ ምስማር ፈልቂቑ፣ ወጺኡ 
‘እዝግዮ!
’ ኸም ዝብል ተጠሊዑ ምስ መግነዙ ይርኤ ቀኒዑ፣ ስብከት ከምዚሰምዕ ተገጪሙ ብድሕሪ አባ በርሄ ተወጢሙ ከፍ ኢሉ ነበረ፣ ተኾዲሙ!
’ዙ ጉድ እዙይ ርእዮም ’ናደንገጹ ብበሓደ እና ተሃምበጹ ’ዞም ተምሃሮ ሃ-ሃዲሞም ወጹ።
አብዛ ቤ’ፀሎት በይኑ ምስተረፈ  	አባ በርሄ ስብከቱ አዕረፈ  	የማነ-ጸጋሙ ቆላሕ-መላሕ ኢሉ  	’ንተ ርአየ ‘’ዙ ተምሃራይ ኩሉ  	አበይ ደአ ኸደ ብጥቕሉሉ?
’  	ኢሉ ገሪሙዎ ’ንተ ጠመተ  	ላዕልን ታሕትን ’ንተ ተማላኸተ  	ሰማዕ ስብከት ሬሳ ብትኩሱ  	ካሊእ የለ ብዘይ ውልቀ-ነብሱ  	ድንግጽ በለ መለቖቶ ፈሱ  	’ቱ ስሪኡ ብሽንቲ ተርኪሱ ብጐኒ ዓይኑ ቆላሕ ኢሉ ሬሳ ኻብ ሳፁኑ ተቐልቒሉ ምስ ርአየ ልቡ ተሸበረ ሰራውር ግንባሩ ተገተረ ገጹ ደም፣ አዕይንቱ በረበረ አብራኹ ፈርፈር፣ ትንፋሱ ሓጸረ ጅማውቲ ኢደ-እግሩ ተአሳሰረ፤ ካብቲ መስበኺ ሃዲሙ ዝበረረ አብ ማዕጾ ’ንትወጽእ ተቐርቐረ፣ እጂጌኡ ንድሕሪት ተሪፉ ምስዳድ አበዮ’ሞ ተጠሊፉ ዓቕሉ ምስ ጸበቦ፣ ምስ ጨነቖ ንጁብኡ ቐዲዱ አምለቖ መሲልዎ ’ቱ ሬሳ ዝሓነቖ ብአውያቱ ኹሉ እናደነቖ፤ “አባዲየ በይዛኻ ሕደገኒ አነን ’ሞ ምሳኻ ’ንታይ አለኒ አበይ’ዳኖኻ ኸ’ባ ትፈልጠኒ?
ሓጓብ!
ክሳድ ማዕጺድ!
ስደደኒ!
” ኢሉ ወጋሕታ ምድሪ እናጨደረ አባ በርሄ ወጺኡ በረረ...
በል ጽናሕ፣ ጨጨራ ኽትርኢ ኢኻ ጭንጭራአ ትንታዕ’ዳ ’ኖኻ ጽባሕ ንጉሆ ፍግም ክትብል ኢኻ!
*  * 
  
ስማዕ ወዲ በረኻ      ሕደግያ በይዛኻ        ብሽምዕዛ፣ ሽባኻ፣ ብታምቡኽ፣ ትርናኻ፣ ትልመን አለኻ ውርስ ትብላ ግራተይ ስጋኻ ነገር ተምጽእ ደሊኻ ባዕልኻ!
ነገር ወዲ ውዓግ  	ከዕንቲ ወዲእኻ ናብ ትሓግ 
 
*  *  
 
መንደላይ 
 	ዓብላላይ 
ደንከላይ 
 	ዘላላይ 
ማእኸላይ 
 	ደላላይ 
ሸቃላይ  
 	ጸምባላይ 
ሃላይ ንሃላይ 
 	ተታሒዞም ቃላይ 
 
*  * አሻዂ ቅንፊዝ-ቅንፊዛዛ  መን ’ሞ ደፊሩ ’ይሓዛ?
’ንተ ወጊኡ ዘይወጽእ ሕንዛ  ’ንተየንገረገካ ’ብ አጐዛ መስከብ አድጊ እ’ናበላዕኻ ቓንዛ  ወርሒ ምሉእ ተዓጺኻ ’ብ ገዛ መስሓቒ ሰብ ኴንካ ላግጺ፣ ዋዛ  ዝሓዝነልካ የለ ዚብል “በይዛ!
” 
 
*  * 
 
ወይ’ዛ ዋሪ!
አ’ቲ መሰሪ!
’ታይ ትገብሪ 
 	ዘይትሓፍሪ!
አብዙይ እትሓድሪ 
 	’ሞ ኽትዓጥሪ!
*  * 
 
ነብሪ ጐልጐል አተወ፣ ዘሊሉ ብደጐል ሓነቖ፣ ንምኩተይ ዝዓጐል  	’ዛ ደምበይ ደም ብደም  	እሞ ናበይ ንህደም?
ፈራሕ ኔረ ቐደም ሎሚ ጉድ ንጉዱ ብጐዘሞ ኽሳድ ክሳዱ!
ኸትከትክዎ ወደ’ቦይ ፍቓዱ ዘሊሉ በረኽኡ፣ ንዓዱ...
*  * 
 
ነገረኛ ትንኩልብ        ጡብ ’ማታ ትሓልብ አብ’ቱ ማይ ትጋልብ አበይ ኮን ክትዓልብ?
*  * 
 
አባ ዓራርኽና 
 	ዘመድና ዲኻ ጓና 
ንዓን’ዶ አውግዐና 
 	አስከ ’ጻውተና 
ትሰምዕዶ ትግርኛ 
 	ይሕሸካ አምሐርኛ 
ክንነግረካ ’ቱ ጉድካ 
 	መስተንክር መግብርካ 
’ቱ ምኢቲ አእጋርካ 
 	እስርስር መሓውርካ 
አታ ሰራቕ ንፍሕኛ  	ንዓናይ ’ንዳ ዳኛ ዝባን አቦይ መዓሾ 
 	ሰሪቕካያ ኮረንሾ ስዋ ሙሉእ ዳንሾ 
 	ሰቲኻያ ሰኺርካ ሎሚ’ባ ተዋሪድካ!
እንትትጻወት ኩዕሾ ተትሒዝካ ’ብ ሜዳ ፍሾ 
 	ሕልኽ-ልኽ ተዓንቂፍካ ብገደልያ ጸዲፍካ...
አንታ’ሞ ንዓያ ’ንዶ!
እሞ ሰብአይ ኩና ’ንዶ ሓንግጣ ’ዛ ጠበንጃ ’ዛ ሜዳ ውረዳ ’ንዶ ዕጠቃ ’ንዶ ’ዛ ሳንጃ ውርስ በላ ’ዛ ጐልጐል ክንቋረጽ ቋንጃ!
ክንታናኾል፣ ክንትሓናኾል፣  አብ መቓሉ ክንቃለስ ከም ማፋ ኽንናኾል!
ክንፋለ፣ ክንፋለስ አንታ’ሞ ንዓያ ’ንዶ ብጐረሮ ክንናኸስ ውጽእ በል ምድሚዶ ክንፋለ፣ ክንፋለስ ጉንዲ እዝኒ ኽንጻፋዕ ካራ ኽንማላለስ፣ ብጭጉራፍ ክንላፋዕ ክንዳሰቕ፣ ክንዳኸም ክንቃለስ፣ ክንጋመ ክንጣፋእ፣ ክንጣለም ክንቋሰል፣ ክንዳመ ’ምጷ ሳጣ ክንሳለም ክንዳነን፣ ክንጓበጥ ክንጋፈፍ፣ ክንካተር ክንጓየ፣ ክንማጠጥ ብኻራ ኽንማተር ዓቐብ፣ ቁልቁል ክንጣረጥ ክንዋጋእ ብሹተል ክንባኸ፣ ክንናባዕ ክንተሓማተል 
ክንናኸስ፣ ክንባላዕ ከም ዓሻ፣ ከም መሃንዘል ክንካሰስ፣ ክንጣራዕ ሕዝሎ ኽንተሓዛዘል ክንጣቐስ፣ ክንጣላዕ ዝልዝል ክንዛላዘል ሕፍረትና ኽንቃላዕ ክንቃለጥ፣ ክንቋሰል ከረውረው መደረጋሕ አዋዘ ኽንማሰል ሽንኩርሒት ክንራጋሕ ክንናባዕ፣ ክንባኼ ክንዳፋእ፣ ክንሻታሕ ጸሎሎ ክንላኼ አፍ-ልቢ ክንሳጣሕ ክንሳረቕ፣ ክንዳኼ፤ ማይ ከብዲ ክንዛጋሕ ይዕበ፣ ይንአስ ወዲ ራዛ ክንጫመት፣ ክንቋመት ጥበብ አቡኡ ምስ ሓዛ ክፉእ ዓይኒ ክንጣመት ንስኻዶ አነ ዋዛ?
ገጽና ጸሎሎ ሕመት ክነውግሓ ብቓንዛ!
ክንትዓማመት ክንዋደቕ፣ ክንራማዕ ክንዛለል ብደጐል ክንሳበር፣ ክንጋማዕ አጉል ክንተአጓጐል አብ መንድቕ ክንጻጋዕ ታሕታይ ጐልጐል ሃዘሞ ብግምባር ክንላጋዕ ውርስ በላ’ንደሞ ክንጫደድ፣ ክንፋጋዕ ብማሕጸ፣ ብጎዘሞ ብመታልሕ ክንላተም ክንፋጋገሞ!
ብግምባር ክንጋጠም ጨክን፣ ውረዳ ’ንዶ ’ሞ ክንዳገም፣ ክንራጸም 
ክንዋደቕ፣ ክንፋገም 



ጓና ይኹን ቤተ-ሰብካ ስኢንካ ዘብልዐካ፣ ጸሚእኻ ዘስትየካ፣ ዓሪቕካ ዝኸድነካ፣ ’ንተ ሞትካ ዝቐብረካ መን አለካ!
መን አለካ!
’ንክ ለጐምቲ ንሓሓይለ ለይቲ ንጉሆ ተላዒለ ተፈልየ፣ ተናጺለ ጽላለይ አጽምቢለ ብተከዘ አንቆልቊለ ተሃንፊጸ፣ ተሻዂለ ዝሰግር ከመ-ቢለ ዓቢደዶ፣ ተጸሊለ?
’ተ ዘይመጻእኻ ኸሞ ናይ ምንታየይ ዝደኽሞ!
በል እንዶ ንዓ ድአ ’ዛ ጉዳይ ክንውድአ እ’ዛ ወጋሕታ ኽነውግሓ 
’ዛ ጽባሕ ኽነጽብሓ ብዘይ ሓንቲ ሰጋእ መጋእ ብዂናት ክንዋጋእ ኸም ድባ ኽንፋጋእ ደም ርግኦ ኽንራጋእ ስሓብ-ጉተት ክንጓተት አብ ባይቶ ክንማጐት ዕርቃንና ኽንራቖት 
ብዲሞትፌር፣ ብወጨፎ  
ትንፋስ  ክንትሓላለፎ.
.
.
።
“…አንቲ ዋሪ!
ዋሪ!
ዋሪ!
ዋሪ!
ንዒ’ባ ዕለትኪ ተሰፈሪ፣ አበይ ትውዕሊ፣ አበይከ ትሓድሪ?
ብሩር ዘይሽልም፣ ወርቂ ድሪ መውዓሊ ደአምበር፣ ነይመሕደሪ ንዒ አብ ውሻጠኺ ’ሞ ስፈሪ ከይትጫማለቒ ጭቃ፣ ጸብሪ...
” 
 
“…ናይ ዕለተይስ አለኹሉ ባዕለይ ዕለተይዶ ኾይኑ ዕለት ጓለይ?
ንዑ ግዳን ሎሚ ጥብ!
በሉለይ ቅጥዑ ጠፊኡኒ፣ ሓብሩለይ።
ሰብአይ ጐረቤተይ ወርቂ ስኑ፣ ፍሩይ ዓይኑ፣ ብሩር ዝምልየኑ፣ ወንደረሽ አላማይ ዝመቑነኑ፣ ሕማም ርእሲ ኾነኒ መርዘኑ፤ ድቋ፣ ጉዕሽ ስዋ ጸሚቘሉ፣ ስገመይቲ ደርሆ ሓሪደሉ፣ ‘ንዒ ተኾለሲ’ እኳ ’ይበለኒ የማነይቲ ኢደይ ሰበረኒ፣ አእውየ ስአን ዚግልግለኒ 
ጸጋመይተይ ድማ ደገመኒ።
’ተበልኩዎ ‘አያይ!
ሕደገኒ’ አጋላቢጡ ’ባ ዘበጠኒ።
ደጊም ጨሪሱ ኸይቐትለኒ፣ ንስትንፋሰይ ’ውን ከየሕልፈኒ 
አቦየ!
እነየ!
ንዑ አፋትሑኒ!
” 
 
“ሰብአይ ጐረቤትክስ ርኢናዮ፣ ዝወረደክውን ሰሚዕናዮ ካብ እንመን ድአኸ በለጸ?
ካብ እንመን ተሐርየ፣ ተመርጸ?
ካብ እንመን ሓጺሩ፣ ነዊሑ?
ካብ እንመን ጸሊሙ፣ ቀይሑ?
ካብ እንመን ለቢሙ፣ በሊሑ?
ካብ እንመን ዓሽዩ፣ ጐሪሑ?
ክንደይ አጓብዝከ ዘይረኤና!
ክንደይ ሓያላትከ ዘየውደቕና!
ክንደይ ጀጋኑኸ ዘይቀበርና!
ጉዳም!
ንምንታይከ ቐረብክዮ?
ሓባቢእኺ ዝተሓጸኽዮ ንሕና ’ንተይፈለጥና ዘእተኽዮ ሸፋፊንኪ ዝተመርዓኽዮ ባዕልኺ ከም ዝወዳእኽዮ ከም እተርአዮዶ አይገብረክን 
 
 
 
መናጢሉዶ አይቕንጥበክን፣ ሰላሊዑስ አይድርብየክን!
ቀደሙ መሪቕና ዘይሃብናኪ ‘መርዓት’ ኢልና ዘየቃላዕናኪ ይትረፍንያ ኽነፋትሐኪ ተውሳኺትናኸ ’በይ ንፈልጠኪ!
ምስ ዘይመጋጥምትኺ ገጢምኪ ሃህ ኢልኪ ትሓድሪ ተገጪምኪ፣ በሊ ደአ ኸም ዝአተኽያ መውጽኢትኪ ሎሚ ርኸብያ!
አንቲ ዋሪ!
ዋሪ!
ዋሪ!
ዋሪ!
ነውራም፣ መነወሪት፣ ዘይትሓፍሪ ሕንከት የለ፣ ዓይኒ ሰብ ተንቁሪ ‘አቦይ!
እነይ!
’ ኢልኪ ዘይትምሕሪ ምስ ሰብአይ ጐረቤትኪ ’ትሓድሪ!
አግሂድኪዶ ግዳን ዘይትዓጥሪ?
ኢደ-እግርኺ ’ሞ ተሰበሪ ዕለትኪ ቖጺርኪ ተሰፈሪ።
” 
 
“…ዓይነይ ትዑር፣ ሕይወተይ ትላዲ እዝነይ ትጽመም፣’የትስማዕ ’ዙ ፍርዲ ኢደይ ትቑረ፣ ትንቀጽ ከምዛ ጉንዲ እግረይ ስብር ትበል ብመገዲ ከመዙይ ኢሉውንዶ ይረግም ወላዲ!
አነ እገድድ ዝኾንኩ ዕብዲ ተዋሪደ በዙ ርጉም ወዲ፣ ትዓርቁኒ ደአ ’ባ በልኩ ’ምበር እዙይ ካብ በልኩምስ ’ታይ ይግበር!
በሉ ስምዑ ሓደ ጉዳይ አሎ ተማሓሒልና ’ንጥሓሓሎ መላእ እየ’ሞ ብጽሕቲ ወርሒ ሕፃን አላ ዘይትፈለጥ ጉርሒ ተወሊዳ ምስ ወጸት ካብ ከብደይ ክትክሕሰኩም አብ ከክንዲ ኢደይ ’ቱ ስማ ’ውን ክትብልዋ ‘ግደይ’ ደጊም ይአኽለኒ፣ ክዓርፈልኩም ክሞት እሞ ኽስወር ካብ ገጽኩም መቓብር ኩዒትኩም፣ ቀባቢርኩም ስመይ ከይተልዕሉ ‘ዋሪ!
’ ኢልኩም ሕድሪ ሰማይ ጓለይ ገዲፈልኩም ክርትም ክብል ገደል ጸዲፈልኩም፣ አማሕጺነ!
ብሰማይ፣ ብምድሪ ‘ግደይ’ ጓለይ አዕብዩለይ ሕድሪ!
ብሰማይ፣ ብምድሪ ምስ መሓልኩም ተዕብይዋ ከም ጓላትኩም ጌርኩም፣ እንተ አነን ደጊም ይኾነኒ ‘ሙቲ!
’ ‘ጥፍኢ!
’ እንካብ በልኩምኒ 
‘ዓለም በቃኝ!
’ ድሓን አኺሉኒ ክርሕቐልኩም፣ ክኽወል ካብ ገጽኩም መሰስ ኢለ በረኻ እጠፍአልኩም ተዓሚተ፣ እዝነይ አድንቊረ ኢደ-እግረይ እውን ሰባቢረ ብገደል ጸዲፈ፣ ሸለው ኢለ 
ህልም ክብል፣ ‘ዛ ርእሰይ ቀቲለ!...
” “…እንታይከ ’ሞ ሕድሪ ደሊናሉ ብሰማይ፣ ብምድሪ እንምሕለሉ?
ከይተሽግርና ብዝሞትኪ አብ መቓብር ክትሃድኢ ዓሪፍኪ ደስ ይበልኪ፣ ንቕበሎ ሕድሪ ንምሕለልኪ ብሰማይ፣ ብምድሪ!
ካብ ቤት ሓራስ ውልድ ብዘበልኪ ተዓሚትኪ፣ ብመስኮት አሽሊኹኪ 
 
    
 
ትህብና ’ሞ ንወስዳ ’ታ ጓልኪ ስማ ‘ግደይ!
’ ኢልና ነዕብየልኪ።
ጓልክስ ’ማ ዘይ ጓልናዶ ኾይና ነዕብያ ’ምበር ደስ እናበለና!
እንታይከ ’ሞ ሕድሪ አድልዩና ነዕብያ ’ዌ ልክዕ ከምዛ ጓልና!
ጓልክስ ’ማ አይ ጓል-ጓልና እንድያ ደስ ኢሉና ኸመይ ዘይነዕብያ?
እንተ ናትክን ከም ዝጀመርክያ ናብታ ጉድጓድ እሞ እተውያ በታ ገደል ደአ ጽደፍያ ኪዲ ደአ ሞይትኪ ዕረፍያ!...
አደዳ አዛብእ፣ ተኹላ፣ ነብሪ 
 
“…አንቲ ዋሪ!
ዋሪ!
ዋሪ!
ዋሪ!
በሊ’ሞ ዕለትኪ ተሰፈሪ ’ታ ዕድሜኺ ብተሎ ሕጸሪ፣ ምስቶም ዝሞቱታ ተጸምበሪ።
በተኽስያንዶ ኸይትአትዊ በሪ፣ ሠለስተ ሻዕ መካበብያ ቐጽሪ ኮለል ኢልኪ ደአ ’ሞ ትዞሪ ከም ሰራቒ፣ ከም ሽፍታ፣ ኸታሪ ማዕዶ ሰጊድ ሰላም፣ ዓዲ ጸብሪ አደዳ አዛብእ፣ ተኹላ፣ ነብሪ ወይ ወሰን ሩባ፣ ወይ ሑጻ ባሕሪ በረኻኺ ድአን ትቕበሪ!...።
ድምፂ ብርዐይ
እዞም ብርዕታተይ ንብዓት ፊደላተይ ካብ ክንበቡ
ግዘ ተዝረኽቡ ቁሩብ ክዛረቡ
ውሽጠይ ዝኻዘኖ ቁስለይ ምነገሩ
ክሰምዕ ንዝደሊ ሓቂ ምመስከሩ
ግና …!
ሕልሞም ኣይሰመረን  ከምቲ ዝብሎ ኣይኮነን
ይትረፍ ክዛረቡ ክሰማዕ ድሌቶም
ባይታ.
ኳ ኣይረኸቡን ዝፍውስ ሕማሞም
ግዳስ…!
ተስፋ’ዩ መርከቦም ናይ ሃልዋቶም መንገዲ
ኣይቆረፁን ተሰፋ ክሪኦም ትውልዲ
ብርቱዕ እዩ ራኢኦም ከቃንዑ ፍርዲ።
ለውጢ!
ግዘ ዝፈጠሮ ደሮና ናይ ለውጢ
ንኽቕየር ግዲ ኣሕዲሩሉ ፀቕጢ
ብሽም ሰብ ምንጋድ’ውን መልክዑ ቀይሩ
ሓሜት ካብ ብኣካል ናብ "facebook"ሰጊሩ።
ንስኽኸ ንመን?
ንዕድል መፃኢ ቦታ ከይመደብኩ
ንትማሊ ኣንቢበ ልበይ ምስኮነንኩ
ኣብ ክንዲ ሕሉፈይ ጉዝጓዝ ኮንኪ ሎሚ
ህይወተይ ክትዕምር ጌጋይ ክትእርሚ
ደባሲተይ ኮንኪ መልኣኽ ደበስ ፍቕሪ
ንብዓተይ ሓቢሰኪ ኣብ ልበይ ክትነብሪ
ፃውዒት ፍቕርኺ ዕድመይ ምስ ፀወዐ
ኣብ ጎነይ ክትነብሪ ደሃይ ምስ ተሰመዐ
ሕልፊ ካልእ ግዘ  ኣብዚሐ ግዲ ምስጋና
ኣለኹ ልሳንኪ ከይዓምበበት ገና
ፍቕሪ ምስሃብክኒ  ከይኣኽለኒ በደል
ቁስለይ ከይደረቐ ዳግም ንኽብደል
"ንረሳሳዕ" ትብሊ "መንየካ" ይኣኽለኒ
ንስኽኸ ሎሚ ንመን ገዲፍክኒ?
ኣፍኪ ሓዚ ልቢ
ልሳን ልበይ ፍቕሪ እናለሰነ
ተጠራጢሩኪ ርእሰይ ተደነነ
ምናልባት ከይስዕብ  ህድማ ድሕሪ ሕቶ
ቅርርብ ክልቴና ብምሕታት ከይዓገቶ
ኣብ ፅባሕ መፃኢ ጭንቀት ከይስዕረኒ
መታን ከይከስረኪ ውደቀት ከይገጥመኒ
ድሕር ካብ ዝሓምም ኣስሚዐ ልሳነይ
ፀማም ክኾነልኪ ክሓስብ ንፍቕረይ
ንኹነታት ፅባሕ ኣንቢብኪ ብደንቢ
ኣይትረምፅኒ ኣፍኪ ሓዚ ልቢ።
ኣብ ልባ ‘ዩ ጥንሳ
ብመርዓ ብደርዓ ብያታ ወለዲ
መሳንይተይ ሒዘ ናተይ መፃመዲ
ከበቲ ንቡር ባህሊ ከዕሪ መንገዲ
ኣሃዱ ምስ በልኩ ዘይምርኣኹም ፍረይ
ሓጎስ ተሳኣነኩም ዕፃ መፃኢየይ
ካብ ፍቓዱ ከይወፅእ ፀገም ከይከበኒ
ምምራር ገዲፈ ከኸውን ለማኒ
ኣሚነ ክወስድ ብፀጋ ክቕበሎ
ምንም ከምዘይክሰት ፈጣሪ ዘይብሎ
ወሲነ ዳኣ’ በር ማዓዝ ፈትየ ከይነ
ፈዊሳቶ ትብሉ ንዝነብሮ ኣነ?
ካብ ሰብ ኣይርከብን ፈጣሪ ተዘይሉ
ግፍዒ ኣይትፈፅሙ ግደፋ ኣይትበሉ
ውላድ ንኽረክብ ፈቲሐ ክምርዖ
ኣይትቕረቡ ምኽኒት ኣይደልን መርትዖ
ፍቕረይ ምስ ዝጠፍእ መን’ዩ ክውፅዖ?
ስደዳ’ዛ በቕሊ ክትወልድ ክትዘምድ
ፍረኻ ክትትክእ ወሊድካ ክተከብድ
ኣይትበሉኒ ስድራ ጥንስቲ’ያ ፍቕረይ
ኣብልባ’ዩ ጥንሳ ፍቕሪ’ዩ ወላደይ
ንዓይ ይኽበደኒ ይትረፍኩም ዘረባ
ፍቕራ’ዩ ወላደይ ይኣኽለኒ ልባ።
ንስኽኸ ንመን?
ንዕድል መፃኢ ቦታ ከይመደብኩ
ንትማሊ ኣንቢበ ልበይ ምስኮነንኩ
ኣብ ክንዲ ሕሉፈይ ጉዝጓዝ ኮንኪ ሎሚ
ህይወተይ ክትዕምር ጌጋይ ክትእርሚ
ደባሲተይ ኮንኪ መልኣኽ ደበስ ፍቕሪ
ንብዓተይ ሓቢሰኪ ኣብ ልበይ ክትነብሪ
ፃውዒት ፍቕርኺ ዕድመይ ምስ ፀወዐ
ኣብ ጎነይ ክትነብሪ ደሃይ ምስ ተሰመዐ
ሕልፊ ካልእ ግዘ  ኣብዚሐ ግዲ ምስጋና
ኣለኹ ልሳንኪ ከይዓምበበት ገና
ፍቕሪ ምስሃብክኒ  ከይኣኽለኒ በደል
ቁስለይ ከይደረቐ ዳግም ንኽብደል
"ንረሳሳዕ" ትብሊ "መንየካ" ይኣኽለኒ
ንስኽኸ ሎሚ ንመን ገዲፍክኒ?
ኣፍኪ ሓዚ ልቢ
ልሳን ልበይ ፍቕሪ እናለሰነ
ተጠራጢሩኪ ርእሰይ ተደነነ
ምናልባት ከይስዕብ  ህድማ ድሕሪ ሕቶ
ቅርርብ ክልቴና ብምሕታት ከይዓገቶ
ኣብ ፅባሕ መፃኢ ጭንቀት ከይስዕረኒ
መታን ከይከስረኪ ውደቀት ከይገጥመኒ
ድሕር ካብ ዝሓምም ኣስሚዐ ልሳነይ
ፀማም ክኾነልኪ ክሓስብ ንፍቕረይ
ንኹነታት ፅባሕ ኣንቢብኪ ብደንቢ
ኣይትረምፅኒ ኣፍኪ ሓዚ ልቢ።
ኣብ ልባ ‘ዩ ጥንሳ
ብመርዓ ብደርዓ ብያታ ወለዲ
በቲ ንቡር ባህሊ ናተይ መፃመዲ
ሒዘ መሳንይተይ ክመርሕ ብፍቕሪ
ሂወተይ ከፈጥር መንገደይ ከዕሪ
ኣሃዱ ምስ በልኩ ዘይምርኣኹም ፍረይ
ሓጎስ ተሳኣነኩም ዕፃ መፃኢየይ
ካብ ፍቓዱ ከይወፅእ ፀገም ከይከበኒ
ምምራር ገዲፈ ከኸውን ለማኒ
ኣሚነ ክወስድ ብፀጋ ክቕበሎ
ምንም ከምዘይክሰት ፈጣሪ ዘይብሎ
ወሲነ ዳኣ’ በር ማዓዝ ፈትየ ከይነ
ፈዊሳቶ ትብሉ ንዝነብሮ ኣነ?
ካብ ሰብ ኣይርከብን ፈጣሪ ተዘይሉ
ግፍዒ ኣይትፈፅሙ ግደፋ ኣይትበሉ
ውላድ ንኽረክብ ፈቲሐ ክምርዖ
ኣይትቕረቡ ምኽኒት ኣይደልን መርትዖ
ፍቕረይ ምስ ዝጠፍእ መን’ዩ ክውፅዖ?
ስደዳ’ዛ በቕሊ ክትወልድ ክትዘምድ
ፍረኻ ክትትክእ ወሊድካ ክተከብድ
ኣይትበሉኒ ስድራ ጥንስቲ’ያ ፍቕረይ
ኣብልባ’ዩ ጥንሳ ፍቕሪ’ዩ ወላደይ
ንዓይ ይኽበደኒ ይትረፍኩም ዘረባ
ፍቕራ’ዩ ወላደይ ይኣኽለኒ ልባ።
መእተዊ
ዕርዲ ድንግል ልበይ ዘብዒ ከምዘይብሉ
ከፊቱ ካብኣሕለፈኪ ኢዱ ሓፍ ኣቢሉ።
እተዊ’ሞ ኣብ ውሽጠይ ኣንፂፍኪ ደቅሲ
ካብ ፍረታት ልበይ ፍቕረይ ተቛደሲ።
መን’ዩ ገበነኛ?
ብዘይ ምንም ፍቓድ ብዘይ ምድማፅ ቃልኪ
ክትመስልሎም ጥራሕ ገና ብገናኺ
ብኽብሪ  ብሹመት ኣሚኖም ብገንዘብ
ኣብዘይዕደመ መርዓ ዝሃቡኺ ንሰብ
ኣረ ባዓል መን’ዮም ገበን ዝፍፅሙ
ኣለው ‘ዶ ሎሚ ካልእ ሰብ ይደግሙ
ወይሰ ተኣሪሞም ስሕተቶም ኣኽቲሙ
ብመንከ ክንፈርድ እንተንኸውን ዳኛ
ንሳቶም’ዶ ባህሊ መን’ዩ ገበነኛ?
እንታይ ተረኽበ ሕዚ
ኣብ ዓለማት ፍቕሪ ሓሳብና ሪዒሙ
ድሌታት ልብና ዓንቢቡ ለምሊሙ
ናብ ፍረ ክበቅዕ ብሓዳር ክእሰር
ምሒልና ንእምነት ብሓደ ክንነብር
ከምዛ ብድሌትኪ ኩሉ ምስ ተገበረ
ሕጉስቲ መሲልኪ ፍቕሪ ምስተሰግረ
ኣብቲ ዋና ዋኒን ዕዮ ክልቴና
ባርኾታት ፍቕሪ ክቋደስ ነብስና
ከም ባህሊ ወለዲ ንቡር ድሙቕ ምስሊ
ኲናት እንትዳሎ ኣብ ናይ ዓራት ገድሊ
’’ተጠንቀቕ ’’ ትብልኒ እንታይ ተረኸበ ሐዚ
በቃ ድዩ ኮይኑኪ ውዕሎ ክትስርዚ?
ሃፍተይ ጠሊሙኒ
ከም ኣብ ትማሊ ንሎሚ ንፅባሕ ሓሲበ
ብምናልባት ክሓድር ናብ ደሓን ቀሪበ።
"እስቲ ዳሓን" ክብል ንኹሉ ምስፀርኩ
"ክሓልፍ" ብዝብል ተስፋ ምስዋህለልኩ
እንተስ ለሚደዮ ባህረይ ፈሊጡኒ
እንተስ ፀሊአዮ ንሱ ፀሊኡኒ
እቲ ኣለኒ ዝብሎ ዝኾርዓሉ ሃፍተይ
እስቲ ዳሓን ዝብል ሃፍታም ኣንደበተይ
ናተይ እናበልኩዎ ጥርሐይ ከትርፈኒ
ተማኒና ግዲ ኣቃይሑ ዓይኒ
ንሱ’ውን ጨኪኑ ቀይሩ መንገዲ
ብዘይ ገለ ሃፍቲ ተሪፈ ኣብዛ ዓዲ።
First Aid ውሰድ
ወቕቲ እናነቐዘ ህሞት እናደብዘዘ
ግዘ ጉያ ኮይኑ እናጎየየ ግዘ
ምጉያይ ዋላ ኣይኽኣል ሰጉሚ ማዕረ ወቕቲ
ብህድኣት ክሓልፎ መሪፀ ትዕግስቲ
ክኽእሎ ንኹሉ መሲለ ክሓልፎ
ድልየተይ ቀፂዐ ኣቕሊለ ክፅሕፎ
ንወቕትኻ ምሰል ከብደይ ከብዲ ኣይተግፍሕ
ልቢ ግዛእ ሎሚ ውሻጠኻ ኣይተርሰሕ
ዋላ ኣይተመጣጠን ምስ ናህሪ ዕዳጋ
"first aid" ውሰድ ንፈውሲ ሓደጋ።
ምልጋስ ልምዲ
ምውሳድ ጥራሕ ኣይትኹኒ
ልብኺ’ውን ሃቢ
ጎና ጎኒ ምውሳድ
ምልጋስ ልመዲ
ዕምበባ ምስቀሰመ’ዩ
መዓር ዝህብ ንህቢ
ፍቕሪ’ተለዩ ኣብ ምድሪ
ምቾት ኣሎ ኣብ ንእዲ።
ሕተቱኒ
ድሌተይ ኣንብቡ ባህግታት ውሻጠይ
ብሽፍኑ ኣይትፍረዱ ከይፈለጥኩም ባህገይ
ንሱ ኣይኮነን ቦታይ "ዘይዓበየ" ኣይትበሉ
ዘይ መንገደይ ንሱ ከመይ ከይጎየሉ?
ቅድም ቀዳድም ዕቤተይ ደለይቲ
ከም’ቲ ትደልዩኒ ክዓቢ ምእንቲ
እንታይ ከምዝደሊ ኣቕሪብኩም ሕተቱ
መንገዲ ዕቤተይ ድሌተይ ክትፈለጡ
ሕተቱኒ ኣቕሪብኩም እንታይ ከምዝደሊ
ውህሉል መልሲ ኣለኒ ሕቶኹም ጠቕላሊ

ፕላጃሪዝም
ውፅኢት ፈጠራ ሓደ ተጣባቢ
ከም ናቱ ክወስዶ ካልእ ተዓዛቢ
ልዕሊ ቀሊል ገበን ስርቂ ከምዝኾነ
ካብ’ቲ ዝፈለጥኩዎ መዚነ ተንቲነ
ንዘይናትካ ባህሊ’ውን ክትወስዶ ከምናትካ
ልዕሊ ኹሉ ነውሪ ከም ዝኾነ ጌጋ
ኣፈላላይ ኣልቦ ምዃኖም ኣሚነ
ክብደቶም ክንፅር ብማዕረ መዚነ
ዋጋ ናይ ድኻመይ ፍረ ናተይ ዓቕሊ
መልሲ ምስቀበፅኩ ዋጋ ናተይ ዓቕሚ
ተምሳሎም ዝጠምር ሓደ እኹል ሓይሊ
"ፕላጀሪዝም"ዩ ናይ ክልቲኦም ስእሊ።
ኣብ ሓይሉ ኣሚነ
ድሕሪ ምምፃእ ብሂወት ናብ ምድሪ
ስዒቦም ካብ ዝመፁ ፀጋታት ፈጣሪ
እቲ ዝዓበየ ትሩፋት ስብእና
ዓወት ዝሓዘለ ከቢድ ፈተና
ምዃኑ ገሚተ እንትሪኣ ዓለምና
ግምተይ ካብ ግምት ከውፅኦ ወሲነ
ብተግበር ከሽርፎ ክጅምር ፈተነ
ቀሚረ ፈቲሸ  ሓሲበ ኣስተንቲነ
መቐረት’ዛ ዓለም ፍቕሪ ከምዝኾነ
ብዘይ ምጉብጓብ ኣብ ሓይሉ ኣሚነ።
ንብዓት ፀሓይ
ሰብ ካብ ሰብ ዘይፍለ ፍፁም ማዕረ ከሎ
ሕልፊ ሰብ ክኽይድ ዘንጊዑ ሰብ ዝብሎ
ንገንዘብ  ዘምልኽ  ዝርስዕ ፈጣሪ
ንሓው ዝጠልም ኣብ’ዛ ሓፃር ዕምሪ
ቁፅሩ ብዙሕ ኮይኑ ልክዕ ሑፃ ባሕሪ
ሱቕ ኢልካ ዘይሕለፍ ካዝና ሓጥያት ኮይኑ
ምስራኣየት ፀሓይ ሓጥያትና ሰሲኑ
ኣብ ሕልመይ ሪአያ ስለና ክትበኪ
ብኣና ክትጨነቕ ንሕና ከይንሓጢ
በዚ ከብቃዓላ ትርኢት ግበረ-እከይ
ምርኣዩ ሰልቺይዋ ፍርዲ ናይ ቀፃላይ
ምሕረት ክገብረልና ከይገጠመና ወፅዓ
ምፃሩ ኣብይዋ ኣምሪራ ነቢዓ
ሓሊመላ ፀሓይ ክትኮን ጠበቓና
ኣብ ሕልመይ ሪአያ ክትሓምም ብኣና
ዛ ነብሰይ ግን ሃራፍ ምስኪን ልማደኛ
ልዕሊ ናታ ነብሲ ንፀሓይ ሓዚና።
ትንገስ
መዛግብ ድርሳናት ገፃት ተገንፂሉ
ኣንደበት ደረስቲ ዝቐረፁ ዝስእሉ
ሓሳቦም ክገልፁ ብዕፃ ጨረታ
በብእብረ ኮይኖም ተሰሊፎም ተርታ
ክብደታት ሚዛኖም ብብርዒ ክገልፁ
ቀለማት ዓቲሮም ቅርፅታት ክቐርፁ
ውዒሎም ክሓድሩ ዕድል ተዝረኽቡ
ውህደት ሓሳባቶም ሓንሳብ ተኣኪቡ
እንተዝድርደር ኩሉ ኣእምሮ ዝፀሮ
ኩሉ እንተዝድመፅ ሓሳብ ዘዋህለሎ
ንፃት ኣይገልፃን ፍፁም ተሰበሲቡ
ሓሳብ ድሕሪ ሓሳብ ኩሉ ተወዲቡ
ፍልይቲ ፍጥረት’ያ ሓብሓቢት ኩላትና
ናይ ጉዕዞና ማእገር ጠበቓ ሂወትና
ኣደ ክቡርቲ ‘ያ ልዕሊ ኸሎም ትንገስ
ዓይኒ ፀላኢኣስ ይደፈን ይከበስ።
ትርጉም ትንፋስ ኣዳም
ትርጉም ህላውኡ ፀጋ ወድ ኣዳም
ምንባሩ ዘትረፎ ትሩፋት’ዛ ዓለም
ከም ዝወርድ ዝድይብ ጨረራት ናይ ፀሓይ
ናይ ለውጢ ድልድል ‘ዩ ወትሩ ሓዱሽ ምርኣይ
ማዕረ ፍጥረት ዓለም ስርሒት ፈጣሪ
ማዕሪሩ ከብቅዕ ብማዕረ ኣብዛ ምድሪ
ዝያዳ ካልኦት  ካብ ካልእ ዝፈልዮ
ዝጠቕሞን ዝጎድኦን ክመሚ ዘይኣብዮ
ናይ ምንባር ትርጉሙ ዝግለፀሉ ነጥቢ
ኣብ ርእሱ’ዩ ዘሎ ዝዓበየ ልቢ።
ኣዝዝኒ
ሕተትኒ ኩሉ ልብኺ ዝብህጎ
ኣይክህሉን ፍፁም ንዓኺ ዝሓድጎ
ልብኺ’ሞ ኣንብቢ ዝብለኪ ኣድምፅዮ
ሓንቲ ከየትረፍኪ ኩሉ ዘርዝርዮ
ማዕረ ዘፍቅረኪ ንዓይ ተፍቂርክኒ
ወትሩ ድልው እየ’ሞ ከምታ ትደልይኒ
ይኽበድይቕለልኩሉ ልብኺ ዝመርፆ
ኮይነ ከርእየኪ ከምናትኪ ክቐርፆ
ኣዝዝኒ ተሎ ይሰማዕ ድምፅኺ
ኣውርድለይ በሊ ኮኾብ ከወርደልኪ
ከውላ በልኒ ፀሓይ ክሓብኣልኪ
ይእኸልካ በልኒ ትንፋሰይ ክህበኪ
ጥራሕ ኣዝዝኒ ኩሉ ትደልይዮ
ንዓይ ይኽበደኒ ናባይ ግደፍዮ።
ተናዘዘ
ዓመታት ዝፀነሐ እቲ ምውቕ ቤትካ
ፃሕታራይ ኣቲዎ ዘሳልጥ ውድቀትካ
ዕድመ ናይ ስልጣንካ ዕድሚኡ ሓፂሩ
ኣብ በሪ ገዛኻ ዳስ ተስካር ተኺሉ
ውድቀትካ ዝምነ መጠኑ በዚሑ
ኣብ ሞትካ ክስሕቕ ሓጎሱ ነዚሑ
ጥፍኣትካ ዝፅበ ከቢቡካ እንከሎ
እስቲ ክንሰምዓካ ተልዩ ገለ ትብሎ
ቅድሚ ‘ታ ስንብት ኣብ ናይ መወዳእታ
ስልጣንካ ክንረከብ ኣብ ልክዕ ሳዓታ
ጥበብካ ኣውርሰና ምሕደራ ስልጣንካ
ቑሩብ ክንሳለ ክንስዕብ ኣሰርካ
ኣውርሰና ጥበብ ግደፈልና ሓይሊ
እንተኽኢልናዮ ነዚ ጎይታ ዓቕሊ
ይብሉኻ አለው ከናውሑ ዕድመ
ተናዘዝ ንገሮም ‘ተልዩካ ዝሕመ
ቑሩብ ክቃለሱ ህዝቢ ተደኸመ
ተፀኒዕኻ ኢኻ ተታሒዝካ ኣፍሞት
ትብሎ ክንሰምዓካ ተናዘዝ ድኽነት
ተናዘዝ ’ቲሓቂ  ንገሮም ጭፍራኻ
ኣይትኽእልዎን በሎም ከይበፅሖም ተራኻ
ሕማም ድንቁርና ጠቕሊሎም ክጠፍኡ
ባዕሎም ኢዶም ክህቡ ፍፁም ከይጉድኡ።
ፍትሒ ዶ ፍትሕ?
ፍቕርና ክጉልብት ክንኣስሮ ብሓዳር
ተዛቲና ኣብ ፍቕሪ ውሳነ ናይ ሓባር
መውፅኢ ጎጆና እኽለ-ማይ ፈሲሱ
"ጋማኹምየ " ኮይኑ ዕዱም ተሓጒሱ
ቀለበት ኣሲርና ምልክት ናይ መርዓ
ቃል ኣቲና ማሕላ ክንምክቶ ወፅዓ
ከም ፈለማ ፍቕሪ ተፃሚድና ኣብ ናብራ
ንባህታይ ክትነብር ክስዋእ ንፍቕራ
"ይመልኣሎም" ተባሂልና ብዓይኒ ተዓዘብቲ
ፅቡቕ ምስ መረሽና ብርሃን ክኾን ወቕቲ
ሐሕማቑ ንብሎ ኩሉ ምስ ሓለፈ
ልባ ካብ ሓሰመ ፍቕራ ካብ ሃፈፈ
ጉልበት ንዘይብለይ ዘኽእለኒ ሓይሊ
ሞት ፍቕረይ ምስራእኹ ከይቅውስ ብፍቕሪ
ናይ ልበይን ልባን ፈሊጥኩም ብደንቢ
ምርኩስ ከተኮኑኒ ፍቕርና ክዓቢ
ከም ያታ ወለዲ ከምቲ ንቡር ባህሊ
ፍትሕኹም ክሰምዕ  ምሰፀበብኩ ዓቕሊ
ተቕረብኩ ሓሳበይ ናብ’ቲ ዝምልከቶ
ፍትሒ’ምበር ፀገምና ፍትሕ ንዝይዓገቶ
ቁሩብ ከይሓነኹም ፍትሓያ ትብሉኒ
ፍትሕኹም ድለየ’በር ማዓዝ ጠፊኡኒ?
ከይትኽልክልኒ
ሕዝስ እወ ምሳይ ኣለኹ ኣብ ጎንኺ
ዋላ እንተናፈቕኩ ኣይርሕቕንን  ገፅኪ
ድሓር -ግን ሃንደበት ምፍላይ ምስተወለደ
እንታይ ከምዝኸውን ካብ ብሕዚ ኣንቂደ
ሎሚ ክጅምሮ ናይ ናፍቆትኪ ፃዓቒ
ክኸድ ክርሕቐኪ ክላመዶ ራሕቒ
ባህታይ ተቐቢልኪ ከም ሰናይ ሰዓቢ
ከይትኽልክልኒ ከይተስምዕኒ እምቢ።
ታይ ፋይዳ ኣሎዎ?
ግብኣት ዕምሪ ፍቕረይ ስዳሮኡ ኣኽቲሙ
ድልየት ፈቃር ልበይ ምትንፋስ ኣቑሙ
ሕዛእቲ ውድቀተይ ቦታኡ ዓሚሩ
ልደት ዕንወት ልበይ ክርአ ሸኲሉ
ዕድመ ተፀወዐ ደመፀይ ንኽድመፅ
ሱቕታይ’ንድዩ መልሰይ ንምንታይ ዘይቀብፅ?
ሳዕቤናት ፈተና ውፅኢት ጥንካረ
ምዃኑ ዝኣምን ልበይ ምሰተሰብረ
ታይ ፋይዳ ኣለዎ ዕረ ተማዓረ?
ባዕለይ ክነብዓልኪ
ምላሹ ካብኮነ ንፍቕርና ግፍዒ
ኣይባህታይን‘ሞ  ንስኺ ክትነብዒ
ሽሕ ግዘ ረሲዕኺ ዘሕለፍናዮ ፍቕሪ
ዋላ ተጠለምኪ ተቐየርኪ ሕብሪ
ክብደት ሚዛን ቃለይ ኣብ ሂወት ትማሊ
ተሪር ብምዃኑ ዘልኣለም ዘይበሊ
ንቃል ሕሉፍ ክብል ወፅዓኺ ክለምዶ
ሕማቕ ከይጎንፈኪ ከም ናተይ ክወስዶ
ናባይ ግድፍዮ ክፋእ ዝመስለኪ
ምስ ናተይ ደሪበ ባዕለይ ክነብዓልኪ።
ትርጉም ተስፋ
ልዕሊ ስብእነቱ ኣርሒቑ ሓሲቡ
ወዲቑ ከይወድቕ ክለዓል መደቡ
ተስፋ ከይቆረፀ ፃፀ’ኳ ንባዕሉ
ፃዕሪ መሰረት ጌረ ከብዱ ክመልኣሉ
ሸውዓተ ግዜ ወዲቑ ሻምናይ  ዝፈተነ
እዚ ደቂ ሓሰኻ ’ኳ ዘይወደቐስ ኣነ
ካብዚ ደቂቕ ፍጥረት ብምንታይ ንኢስ
ቀዲሙኒ ክኸድ ድሕሪት ተመሊሰ
ዘበት ኢደይ ከይብህብ ድኽመተይ መዚዘ
በሊሕ እንተለኹ ምሩቕ ርእሲ ሒዘ
ኢሉ ቅዱስ ያሬድ ብማህሌታይ ድምፁ
ደጊሙ ክፍትን ካብ ልቡ ቆሪፁ
ካብ ተስፋ ሓሳኻ ትምህርቲ ወሲዱ
ሻምናይ ምሰ ፈተነ ብተስፋ ነጒዱ
ሕልፊ  ሕሉፍ ግዘ ክኸውን መርኣያ
ስሙ ክንፅውዖ ገዲፉልና ቕያ።
ኣብ ተስፋ ኣንሳፊፉ  ተስፋ ምስ ሰነቓ
ኣቦ ጥበብ ኮይኑ ፈጣሪ ሙዚቃ
ናይ ተስፋ ትርጉም ዝያዳ ጥበቡ
መ/ር ካብኮነና ብተግባር ኮብኲቡ
ኣይነውድቆ ርእሲ ፀገምና ንስዓሮ
ፍፁም ተስፋ ኣይኑቕርፅ ወትሩ ንሞክሮ።
መልሲ ልቓሕ ፍቕሪ
በብዝራእኽኒ ውሽጠይ ከይፈለጥኪ
ኣብ ክንዲ ሰላምታ ኣስናን እናጋበዝኪ
ስለኺ ክትሓስብ ልበይ ብምልእታ
ሕውስውስ ክብለኒ ኣይሓዘን ኣይደስታ
በሪ ምስከፈትኪ  ክትስሕት ኣንፈታ
ከምዛ ዘይገበርኪ ተቐየርኪ ቦታ
ድላይኪ ኩኒ እምበር ርሒቕኪ ካብ ዓይነይ
ኣምሂርክኒ እንዲኺ  ክኽውን መፍቀራይ
ቃልኪ ተግባር ጌረ ዕዳይ ክስርዞ
ልቓሕይ ንምኽፋል እንትፍልም ጉዕዞ
ተቐበሊ ሕቶይ  መልሲ ልቓሕ ፍቕሪ
ምስ ወለዱ ጌረ ክመልሶ ንኽብሪ።
ባሕቲ
ባሕቲ ዝተለቀሕ ኣብ ልቓሕ ይውርሕ
ባሕቲ ዝነግረመ ኣብ ነገር ይፀንሕ።
ክባሃል ሰሚዐ ብባህሊ ወለዲ
ባሕቲ መሰረት ጌረ ክዛረብ ንዓዲ።
ውራየይ ጌረዮ ሌላ ምስ ኣዋልድ
ሓሳባት መውረስቲ ብግብሪ ከራጉድ
መስተፋቕር ባሕቲ እንተኾነኒ ዝና
ዕርክነት ሓቲተ ምስ ዕስራ ዝኾና
ግና!
ኣይ ወርሐይን ግዲ ዕድለይ ቀርፂፁ
ንዕስራ ሓቲተስ ሰሚዐ ዘደንፁ
ብሕዱር ወረ ንባሕቲ ኣሚነ
ዕድለይ መሪሩ ክስመት ተኸዲነ
ጨጓር ንውሽጢ ጌረ ቀይረ ኣንፈተይ
ጉዕዞ ምስጀመርኩ ከሳሊ ሂወተይ
ወዝቢ ረኺበዮ ቁልፊ ዕፅው ልበይ
ሽዑ ትዝ ኣቢለ ሚትሮሎጂ ባሕቲ
ክሓስብ ጀሚረ ምሰ ሰበይ ክዝቲ
ግን ታይ ይባሃል ምእማን ብዘይከውን

ናይ ዳቪንቺ ስእሊ?
ሓለፋ ሄዋናት ንግሰቲ እንከለኺ
መዳርግቲ ኣልቦ ቁም ነገር ላዛኺ
ቀመማት ፅባቕ ኣባኺ ፈሲሱ
ኣዒንቲ ኣዳማት ብኣኺ ፈዚዙ
እንኮ መዳርግቲ ዘይብላ መስታ
ኣምሳላ ዘይርከብ  ኣብዝኾነ ቦታ
ኮንኪ ምሰ ከበርኪ ልዕሊ ዕንቊ ባሕሪ
ፅባቐ ውሽጥኺ ክምዕርግ ክፈሪ
መግለፂ ፀጋኺ ከቶ ተሳኢኑ
ድርሳናት ገላፂ ኣፉ ተኾኒኑ
ፍፁም ምስተቐብፀ ዝገልፅ ንዓኺ
ምናልባት ከድምፅ ካብ ትሕዝቶ ቓልኪ
ዝና ፅባቐኺ ዝውክል ሓወልቲ
እንታይ ከምዝኾነ እንተትሕተቲ
ካልእ ዘይትመርፂ ሞናሊዛ ትብሊ

ኣይኣምንን እዝኒ
ሕልፊ ቁንጅናኣ ኣሕዲሩለም ፅልዋ
ኩሎም እናኸበቡ ናቶም ክገብርዋ
ፅባሕ ከይትኸስራ ምስንውሓት ስጉሚ
ዋላ ናትካ ትምሰል ኣብሕዚ ንሎሚ
ኣይትተኣማመነላ ከይትጉዳእ ዳሕራይ
ኢልኩሙኒ ተሰማዕኹ ከይዓፀፍኩ ገፀይ
ነቲ ምስማዕ ′ምበር ፅን′ለ ኣድሚፀኩም
ወግዒ ትውስኹ መዓዝ ኣሚነልኩም?
መልክዓ ንኹሉ ግሉፅ ′ኳ ተኾነ
ልባ ግን ሕቡእ ′ዩ ናተይ ዝብሎ ኣነ
ይኣኽለኒ ንሱ ልባ ′ዩ ወሳኒ
ልባ ምሳይ ከሎ ኣይኣምንን እዝኒ::

ኣነ ‘ውን ድንግል ‘የ
ዓመታት ከም ዕለት ሓቢርና ብፍቕሪ
ሓደ ኮይኑ ቃልና ፍቕርና ከይዛሪ
ክልተ ኣካል ሓደ መንፈስ ኮይንና
ሓደ ሓሳብ ሓደ እምነት ሒዝና
ዓመታት ምስከድና ንኸሉ ክኢልና
ድንገት ከይንወድቕ ብኸቢድ ፈተና
መቐረት ንፍቕሪ ዋሕስ ክኾነና
ሕቶይ ተቐርብኩልኪ ክንሓድር ሓቢርና
ግብረ መልሲ ሕቶይ ካሊእ ዘይተቕርቢ
ኣብ ሎሚ በፂሕኺ ጌጋ ትጉልበቢ
ፍቕርና ክረጉድ መእሰር ክንገብረሉ
ንሕደር እንተበለኪ ኣፈይ ትብዕ ኢሉ
ካልእ ዘይተቕርቢ ድንግል ′የ ትብልኒ
ተፈጥሮይ ኮይኑ ′ምበር ንቡር ከልኪሉኒ
ኣነስ ድንግል እንድየ ከምዛ ትፈልጥኒ።
ልሳን ባህሊ
ምሽጥር ሕጓ ቓለይ ዕድመ እናቖፀረ
ውልዶ ሓረግ ዘርአይ ታሪኽ እናነፀረ
ደሞዝ ዋጋ ድኻም ፃዕሪ ናይተጋሩ
ከም ነይሩ ክቑፀር ነበረ ተገይሩ
ካብ ሕሉፍ ዘመናት ግዘ ስልጣነ
ብጉያ ቅድድም ንሞት ኣነ ኣነ
ታሪኽ ጉዝጓዝ ጌሩ ዕቤተይ ክነግር
ስዒቡ ዝመፀ ታሪኸይ ክቕምር
ኩሉ እናፈለጠ  ሕድሪ ከም ዘለዎ
ብኾፉ እንተሓደረ ተረካቢ ዝበልክዎ
ክዳን ወረ ጥራሕ  ታይ ዋጋ ኣለዎ?
’’
ኢላ ተዛሪባ ኣድሚፃ ልሳና
ኣያ ምስ ሰኣነት ዝስራዕ ኣብ ጎና
ሓዚና ‘ዛ ‘ባህሊ ብሕሉፍ ጥበባ
ከሺኑ መዚኑ ከምቲ ድሌት ልባ
ምስቀበፀት ተስፋ ጥበብ ዝምግባ
ሓዘና ክትገልፅ ቃል ኣውፂኣ ብትሪ
ሓደራ ኢላትና ኣድሚፃ ቃል ሕድሪ።
ልኣኽለይ ፈውሲ
ተፋቓዒ ፅውያ ለለ ፀባያትኺ
ቆንጆ ኢኺ ዘቢብ ጎደሎ ለይብለኺ
እንካ ተለይኾይኑ ልሳንኺ ለድምፆ
ሃባ ለይፈልጥ ሕማቕ ለይወፆ
ፍትው’ዩ ባህርኺ ልሳንኺ ማራኺ
መስሕብኺ ሒዙኒ ክኾን ሃም ሃማኺ
ፀጉርኺ ለብረቕርቕ ዓይኒ ሰብ ልደጉሕ
ቃናኺለ ጥዑም ከይዓብድ ለፍርሕ
ፍሩያት የዒንትኺ ደስ ልብላ ሃምገለ
ዘቢብ ከናፍርኺ ደመይ ደው ልበለ
ፈናጅል ኣስናንኺ ልበይ ብለፀለለ
ምሳይ ተለኺለ ተፋቓዕኹ ኣነ
ሸገ ኣካላትኺ ልበይ ብልወነነ
ታማለይ ገበርኹ ብለበዘሓኒ ስቓይ
ደፊረ ኽናገር ላኣኺ ምፍቃራይ
ስቓይኺ ለይ ምርኣይ ተኾነ’ኳ ደስታይ
ኣፍቂረ ድኣ ኾንኩይ ጎርዞዋይ ወለላይ
ሃማይ ኣይግበረኺ ኣይብልይ ደፊረ
ክፍቀር ዳኣ ኾንኩይ ልነብስኺኣፍቂረ?
ስቓየይ ፈሊጥኺ ላኣኽለይ ፈውሲ
ብፍቕሪ ልከይፅለል ሕራይ ይኹን መልሲ።
ይወረ ‘ቲ ወረ
ፃልጣ ዝስማይና ስታይና ማይ ንጉሆ
ጥሉል ቃል ተግባርና ዒፍዒፍታ ዘይገንሖ
ላዳ ናይ ባህግና ኮይኑ ልግዐ ልቢ
በረከተ ሽሻይ ክፉት ማዕፆ ህዝቢ
ሕብረትና ሓቢሩ ማእኺሉ ከይዓርግ
ወቂቡ ማዕሪጉ ድኽነት ክፀርግ
ምእኹት እቶት ፃዕሪ ክኾን ክዳን ወረ
ኣስናኑ ነኺሱ ንለውጢ ምስወፈረ
ማሙቕ ውሻጠና ጓጓና በርኪቱ
ጎምጓም ከሎ ሎጓም ኣፉ ተኸፊቱ
ሽሕን ልዕሊ ሽሕን ቃላት ደራዲሩ
ድሕሪት ከትርፈና ብቕንኢ ሓሪሩ
ዝኾነን ዘይኮነን እንተውረየ ፀላኢ
ይቐፅል ከም ባህጉ ከይዕንቀፍ ’ዶ ራኢ?
ንስመር ኣብ ዓንኬልና ንዕሰል ስለለውጢ
ከልቢ እናነበሐ ይሰጉም ’ትግመል ሰራሕ መሳለጢ
ፃዕሪ እዩ መሪሕና ኣይሓልከናን ፀቕጢ
ይወረ ‘ቲ ወረ ንዕሰል ከምኣመሉ
ንደልዮ ክኾን’ዩ ግዘ መምህር ጌሩ።
ልበይ ኣይትበሊ
ልቢድኻም ፀልኢ ኣይትበሊ ደኻም
ናተይ’ውን ድምር ‘ዩ እቲ ናትኪ ሕማም
ብሰንሰለት ፍቕሪ ተኣሲርና ኣብ ነጥቢ
ብሓደ ክንስጉም ብቓል ሓደ ልቢ
ልብኺ ንልበይ ልበይ ንልብኺ
ካብ ተቐያየርና ፍቕርና ክዓቢ
ጥዕናኺ ንምፍላጥ እንትጎርፈኪ ሕቶ
ልበይ ኣይትበሊ ‘ታናተይ ሪኢቶ።
ናተይ’ውን ድምር ‘ዩ’ሞ እቲ ናትኪ ሕማም
ልቢ ድኻም ፅልኢ ኣይትበሊ ድኻም።
ካባ ተስፋይ
ኣብ ፅሑፍቶ ሂወት ናብራ ግዝት ዓለም
ካብ ልደት ክሳብ ሞት ክሓልፎ ብሰላም
ማዕረይ ንድሌተይ ከምናትካ ትኸሰቦ
ብፀገም ከይወድቕ ተስንቐኒ ሓቦ
ማዕረ ናትካ ፀሎት ኣብ ዝኽሪ ፈጣሪ
ድልየተይ ኣንባቢካ  ክዕምብብ ክፈሪ
ሰብ ኮይነ ከርአ ከይደክም ፈፂመ
ቅንዕ ክብል ወትሩ ክፍትን ደጊመ
ናይ ሂወተይ ማእገር ናይ ጉዕዘይ መንገዲ
ኮንክኒ ኢኻ ተስፋ ናተይ ጉዝጓዝ ዓንዲ
ትርጉም ምሕዝነትና ክገልፅ ብግብሪ
ኣብ ክንዳይ ሓሚቕካ ሂብካኒ ኢኻ ፍቕሪ
ጉዕዞኻ ኩሉ ክኾን ዝወቀበ
ከምናተይ ንናትካ ናብ ናተይ ኣቕሪበ
በቲ ዝኾርዓሉ ናተይ ዝብሎ ሃፍተይ
ውዕለትካ ክኸፍል ካብ ኢድ ለዋህ ጎይታይ
ድሌትካ ክትረክብ ከይገጥመካ ዓንቃፊ
ካባ ተስፋይ ኢኻ’ሞ ክትቅድም ኣብ ሰልፊ
ወትሩ ዝፅልዮ ስለኻ ዝሓስቦ
ሰሰናዩ ኩሉ ከምናትካ ክትከስቦ።
ወይከ
ብብርዐይ ንፍቕሪ ክገልፆ ወሲነ
ኣውሪደ ኣደይበ ሓሲበ ኣሰተንቲነ
ኣርሒቐ ኣቕሪበ ኣሊሸ መዚነ
ክገልፆ ንፍቕሪ እንተዝውስን ኣነ
ካብ ምሕሳብ ሓሊፈ ክሕብር ቀመሩ
ወይከ!
ኣይምኻኣልኩን ክገልፆ ምግባሩ።
ልብኺ መግቢ
ኣብ ህርፋን ልብኺ ብኣይ ትረኽበዮ
ሕልፊ ፍቕሪ ትህቢ ዘይፈልጥ ሪአዮ
ድሕሪ ምሓዝኪ ግን ምስመልአ ልብኺ
ኣዛዚት ትኾኒ ኣብሊፅኪ ነብስኺ
ብማዕቐብ ቃል ፍቕሪ ፍፁም ዘይትሓስቢ
ምስ ድሌትኪ ጥራሕ ናባይ ዘይትቐርቢ
እንተኾንክማ ንስኺ እንታይ ’ሞ ክብለኪ
ሰፍየ ንዘይመልሶ ዝገፍሐ ልብኺ
ብቕንኢ ሓሪረ ጦቕ ካብ ዝብለልኪ
ድሌትኪ ክተገብሪ ብዘይ ገለ ሽግር
ፍቓደይ ክህበኪ ሓሳብኪ ክሰምር
ኣይክእሎንሞ ክፀሮ ከምዚ ናትኪ ልቢ
ኪዲ ናብ ድላይኪ ልብኺ መግቢ።
ቁሩብ ልኸየኒ
ከምቲ ናትካ ባህጊ ክኸውን ወሲነ
ፍቕርኻ ዘድምፅ ድሌትካ ኣውጠንጢነ
ብምኽንያት እንድዩ ብዘለካ ክብሪ
ኣብ ልበይ ሰፊርካ ኮይንካ ማዓተብ ፍቕሪ
እቲ ናትካ ፅንዓት ትረት እምነት ቃልካ
ማዕተብ ኪዳን ኮይኑ ከቢሩ ብኣኻ
መስትያት ኮይኑኒ ከም ሓገዝ መምሃሪ
ኣለልየ ክፈልጦ ትርጉም ጣዕሚ ፍቕሪ
ፍቓደይ ሓቲቱ ዕድል ካብ ሃበኒ
ከዳሚትካ ክኾን ከምቲ ትደልየኒ
ካብ ዘይነፅፍ ፍቕሪ ቑሩብ ልኸየኒ።
ፍረ ናይ ወዕለትኪ
ረዝኒ ናይ ውዕለትኪ ሚዛኑ ከቢዱ
ኣፈይ እንተተለጉመ  ፍፁም ተጋሪዱ
ካብ ሕሉፍ ሂወተይ ካብ ትማሊ ጀሚርኪ
ኣነ ንኸይፅገም መፃግምተይ ኮይንኪ
ዘሕለፍክዮ ሂወት ተሰሪዕኺ ማዕረይ
ኣመና ዓዚዙ ኮይኑ ልዕሊ ዓቕመይ
ናይ ዝወዓልካለይ ውዕለት ፍረ ፃማ
ዓስብኺ ክኸፍል ከልብሰኪ ግርማ
ግዘ ካብ ረኸብኩ ክላቐቕ ካብ ዕዳ
ልቓሓይ ከፊለ ቃለይ ከራጉዳ
ዋጋ ናይ ምስጋና ምዒዙ ማዕሪጉ
ክትርእዮ ጋህዲ ባህገይ ተመጊቡ
ጀሚረ ኣለኹ ‘ሞ ኣሃዱ ኢለ ሕዚ
ደስታኺ ይገለፅ ፍቕረይ ኣይትፍዘዚ።
መኣትውቲ ለውጢ
ወረ ዘይንታዩ ፀገም ዘይዓግቶ
ኪኖ ዝኾነ ይኹን ምንም ዘይድርቶ
ምስ ሓለፍናዮ ኩሉ ከም ፀሓይ በሪቕና
ብዙሕነትና ፀይርና ናብ ሓደ ተፀሚብርና
ትግራይ ምስ ኦሮሞ ደቡብ ምስ ኣምሓራ
ሶማል ምስ ሃረር ዓፋር ምስ ጋምቤላ
ከይተነፃፀልና ዓሲልና ከም ንህቢ
ሳላ ተቓለስና ብሕብረት ክንዓቢ
‘ቲ ርሑቕ ዝመስል ብኣና ክስራሕ
ራኢና ሰሚሩ ብፃዕሪ ክፍታሕ
ሕልምና እንትሰምር ሪኢናዮ ብጋህዲ
ልምዓት’ምበር ድሕረት ከይወርስ ትውልዲ
ፍረ ናይ ርሃፅና ንሓፍሰሉ ዓውዲ
እቶ እቶ ኮይኑ መኣትውቲ ለወጢ
ዘመን ተቐይሩ ተወጊዱ ፀቕጢ
ኩሉ ስለ ስራሕ ምስ ወፍረ ሰሚሩ
ሽዑ ዩ ድኽነት ተማሕዩ ካብ ሰሩ።
ክናፍቕ’ዶ ነይረ?
ልደት ዕምሪ ሩሐይ ምትንፋስ ኣቚሙ
ፍሰት ናይ ምንባረይ ምንባሩ ዛዚሙ
ትንፋሰይ ከይትንፈስ ኣብቅዕ ተባሂሉ
ደጋዊ ኣካለይ ጉዕዞ ደው ኣቢሉ
ዕድሎት ሂወተይ  ዕድሉ ክወስድ
ሚዛን ክብደት ስጋይ ከይቅፅል ክግደድ
ዕፃ ልደት ሞተይ ኣብቦታይ ተኪኡ
ቤተይ ከኾን ቀብሪ ዕምረይ ተወዲኡ
ዕድል እንተዝረክብ ኣብ ፍፃመ ሩሐይ
ጉዕዞ ተሰናበት  ተዝኾነ ኣብ ልዕለይ
ብዘይ በረሃለይ ነገር ንኸይደናገር
ኣብ ካልኣይ ዓለመይ ከየርኢ ድንገርግር
ሕዚ ክሰምዓኪ ሂወተይ ርድእኒ
ክናፍቕ ‘ዶ ነይረ ሞት እንትወስደኒ?
ኣብ ጋማይ ሓደራ
ዊንታይ ኣይነበረን ባህግኻ ክቑፀ
ድሌተይ ኣይኮነን ምስ ካልእ ክሕፀ
ነገር ግዴታ ግን…….
ድላየይ ከይመርፅ ውሽጠይ ኣድሚፀ
ፍቓደይ ከይገልፅ ካብ ዕፃይ መሪፀ
ኣነ ብዘይፈልጦ ካብ ቀደም ዝመፀ
ምሳይ ዝዓበየ ፍቕሪ ኣልባ ሕፀ
መቚሑ ሒዙኒ ግዝት ናይ ወለዲ
ፈንጢሐዮ ከይከድ ንቡር ባህሊ ዓዲ
’’ኤእ!
’’ ከይበሉኒ ዘዕበዩኒ ስድራ
እናኣመንኩሉ ምዃኑ መከራ
ልበይ ባህ ከይበሎ ድሌተይ ኣምኪነ
ፍቓዶም ክመልእ’የ ካብ ልቢ ወሲነ
እንተተኻኢሉካ ክውንን ቅሳነት
ኣይተጓንየኒ እመን ኣብ ሕውነት።
ማዓንጣኻ ኣስጢምካ በቃ ሰንይኒ
ቁረፀለይ ጨክን ካብ ሎም ቅበፀኒ
’’ሓፍተይ’ያ’’ በለኒ ኣእምነለይ ከርስይ
’’ሓወይ’ዩ’’ ክብለካ ዝኣመነ ርእሰይ
ብተግባር ይገለፅ ፍቕሪ ሕውነትና
ኣብ ጋማይ ሓደራ ከይትኾን ከም ጓና።
ምውት እንተዝዛረብ
ምውት እንተዝዛረብ ልሳን ተዓዲሉ
ብዛዕባ ‘ዛ ዓለም ግለፅ ተባሂሉ
ፍቓድ ተዝረክብ ንኽስማዕ ቃሉ
’’ዕረ ‘ያ ዓለም መንደር ናይ መከራ
ናይ ፈተና ጥራሕ ጣብያ ሲኦል ናብራ’’
ዶ ምበለ ነይሩ ገሊፁ ምረቱ
ወይስ ምራህረህት መልሓስ ኣንደበቱ
ልሳኑ ከድምፅ ተዋሂቡ ሕድሪ
በል እንተዝባሃል ግለፃ ንምድሪ
እንታይ ምበለ ነይሩ እንተዝህብ ልሳኑ
ምውት እንተዝዛረብ ዝፈልጦ ንበይኑ
መማረረ ’ዶ ወይስ ምመኸረ
ትንፋስ እንተዝረክብ እንተዝስራዕ ማዕረ
ከም ዝመስለኒ ‘ሞ ኣነ ከም ዝስእሎ
ኣይመረራን ዓለም ክንድ‘ቲ ዝኽእሎ።
ዋላ ‘ኳ እንተኾነት ዕሾኽ ዝኸበባ
ፀገም ተዓብለላ ተበዝሓ ፀበባ
ዓለም ግን ዓለም ‘ያ መን ኣሎ ዝፀግባ?
ቃል ኣለኒ
ዓለም እንተፀበበት ዋላ ከም ኣፍ ዑንቂ
ሓጥያት እንተነገሰ  ተሳዒሩ ፅድቂ
ሓሶት እንተኸበደ ረጊፁ ንሓቂ
ህውከት እንተዓብለለ ጠፊኡ ዓራቒ
ካብ ከምዚ ንምህዳም እንተዝረክብ ዕቑባ
ጠንጢነኪ ከይከድ ኣለኒ ቃል ባባ
ስለኽን ንዓኽን ሂወት ተሓቲተ
ክምህ ከይብል ዘበት ንቕድሚት ኣሚተ
ስድሪ ናይ ትማሊ መሰከምቲ ሕድሪ
ኣሰሮም ስዒበ ድሌቶም ከፍሪ
ብይን ሞት ኣብ ነብሰይ ካብ ምፍቃድ ሓሊፈ
ድልድል ክኾነልኪ ዕቤትኪ ሃሪፈ
ኣብራኸይ ክህበኪ ቅድሚት ክትቅመጢ
ይእጋረይ ክህበኪ ክትጎዪ ንለውጢ
ትንፋሰይ ክህበኪ ከይትደኽሚ ፍፁም
የዒንተይ ክህበኪ ትኽስ ከይብል ሰለም
ወትሩ ድልው ‘የ ‘ሞ ከይገጥመኪ ፀቕጢ
ይሰማዕ ድሌትኪ ባህግኺ ኣቐምጢ
ብቛሕታይ ክትርኢ የዒንተይ ገቲረ
ዘብዒ ክቖመልኪ ንኽብረትኪ ኣኽቢረ
ፈፂመ ከርኤኪ ብግብሪ ቀይረ
ድሌትኪ ኣድምፅኒ ብኣኺ ዝሕረ።
ዋልታና
ዘንጊ ሙውቕ ገዛ ኮንካ ድልዱል ዓንዲ
ናትና ዕቤት ሰላም ጥራሕ ክተናዲ
ፀገም ከይንርእይ ክፋእ ከይረኽበና
ሳሓቕና ክትርእይ ዓወት ፅጋብ ናትና
መንገዲ ክትንፅር ዕቤትና ክትስንድ
ከምዘይተጓየኻ ፍረና ክግውድ
ማእገር ናይ ገዛና ምዃንካ ረሲዕኻ
ኣብ ጠርዚ ምስ በፀሐ ፍረ ድኻም ናትካ
’’ ኣጀኹም ’’ ልሳንካ ፍፁም ከይተኸብሰት
’’ በርትዑ ’’እናበለት ተስፋ እንዳመገበት
ለውጥና ከይራኣኻ ሙቐት ውሻጠና
ዕቤትና ከይራኣኻ ድርኺት ዓወትና
በቃ ቅድሚ ኩሉ ቀዲምካ መገሻ
ናብ ዘይምለስ ጉዕዞ ካብ ቀየርካ ኣድራሻ
ምስ ፃድቃናት ዓለም ኣብ ገነት የንብርካ

ፀበል ፃዲቕ ድዩ?
ንኻልእ ዝዕደል መዓዝ ነይሩ ንሱ
ኣነ እንድየ ዋናኡ ኣነ እንድየ ነብሱ
ናይ ብሕተይ ከሎ ንውልቀይ ዝፍቀድ
ምስጢር መንነተይ ናይ ግለይ ንግዲ ፍቓድ
ካብ ልበይ ወሲነ ክመልእ ድሌትኪ
ምሒለ ከብቅዕ ክሞት ኣብ ክንዳኺ
ነቲ ናተይ ዝብሎ ህያብ ናይ  ብሕተይ
ንኻልእ ዓዲልኪ እናደመየ ልበይ
ከመይለ ክብለኪ ይቕረ ይኹንኪ ፍቕረይ
ደፊርኪ ትብልኒ ይቕረ ግበረለይ?
ንኻልእ’ውን ዝኾን ዝፍቀድ ንኹሉ
መዓዝ ነይሩ ንሱ ናይ ግሊ እንዳኣሉ
ኣነ እንድየ ግርምኡ ዘውድቐሉ ማህተም
ፀበል ፃዲቕ ድዩ ባርኾታት ዕዱም
ነቲ ናተይ ዝብሎ ግርማ ናይ ብሕተይ
ፀበል ፃዲቕ ድዩ ንሰብ ዓዲልካለይ?
ኣይፈቐድኩን ኣነ ተዘሪፈ ‘የ ብግዲ
ፀገመይ ዝፈልጥ ይፍረደለይ ዓዲ::

እንታይ ንበሎ ነዚ?
ሰብ ማለት እናበለ ባህሪ ሰብ ንዝርዝር
ክፉእ ሕማቕ ተግባር ኣልዒሉ ክንፅር
ኣብ ሰብ ንዝነብር ወግዐኛሓባሪ
ዝምጥን እንተሎ ተግባሩ ዘሳሊ
ሓድሽ ስም ክንህቦ ባህሪኡ ዘላሊ
ኣየናይ ይሓይሽ ግኡዝ’ዶ እንስሳ
ወይስ ቀማሪ ሂወት ሰብ ሓባሪ ኣበሳ?
ለኣኸለይ ፀሓይ
ምስ ፍቕረይ ከይውዕል ኣኽቢረ ቆፀራይ
ኣብ ዕቤት ፍቕርና ከይዝቲ ምስ ፍቕረይ
ብሓይልኻ ይኹንካ ኣይትእቶ ኣብ ሞንጎና
ፀረ-ፍቕሪ ኣይትኹን ኣይትፍረድ ብኣና
ንዝናብ ፈሪሐ ካብ ፍቕረይ ከይበኩር
ንምፅኣትካ ሪኤ ቆፀሮይ ከይሰብር
ፍቕርና ከይሃስስ ብሰንኪ ምትራፈይ
ደበና ጠፊእኻ ለኣኸለይ ፀሓይ።
ናይ መወዳእታ ቓለይ
ስድሪ ጉዕዞ ሂወት ገመዱ በቲኹ
ዛዕዛዕታ ምንባረይ እግሩ ተሓሊኹ
ከይቅፅል ከይምርሽ ዕድመ በፂሑዎ
ኣብቅዕ ምስ ተባሃለ ግዴታ ኮይኑዎ
ኣብ በሪ ኣፍ ደገ ሞት ቅድሚት ተሰሊፈ
ዝደልዮ ከሰምዕ ስመይ ከይሓለፈ
በል ተዝባሃል ቅድሚ ምሟተይ ዝደልዮ ክፀዊ
ይቕሬታ ሓቲተ ብናተይ ሞት ማንም ከየእዊ
ግለፅ እንተዝባሃል ዕፃ መወዳእታ

ውሳነ
’’ቅድሚ ምውሳንካ ክልተ ግዘ ሕሰብ ’’
ዝህልዎ ረብሓ ኣብ ሂወት ሓደ ሰብ
ክሳብ ክንደየናይ ግሉፅ ከምዝኾነ
ስሒተዮ ግዲ ዘንጊዐ ኣሚነ
ድንገት ከይሓሰብኩ ጥሒለ ኣብ ውሳነ
ብውሳነይ ምስ ከሰርኩ ከቢቡኒ ጣዕሳ
ሓሚሰ ኣብ ዘይወፆ ምስኣተኹ ሓመሳ
ካብ ትማሊ ተማሂረ ከይውስን ወሲነ
ምስ ተኣረምኩሉ ናይ ተብተብ ውሳነ።
ሓንቲ ማዓልቲ
ሓንቲ ማዓልቲ ኣላ ምምፃኣ ዘይፍለጥ
ግና ዘይትተርፍ ነገራት ትልውጥ
ብርኽቲ ማዓልቲ ኣላ ሓንቲ ግዘ
ህዳሰ ተበስረ ትቕይር ዝነቐዘ።
ከምዚ ሕዚ እዋን ንሪኦ ዘይኮነ
ህሞታት ትቕይር ተማዕሪ ውሳነ
ኣላ ሓንቲ ግዘ ስደት ዘብቃዓላ
ምኻድ ሕልሚ ኮይኑ ምምፃእ ዝሰፈነላ።
ምስዳድ ተሪፉ ስደተኛ ነዕቑቦላ
ምምፃእ ዘይቀሪ ሓንቲ መዓልቲ ኣላ።
ከይምሕል ምሒለ
ምሒለ ጥሒለ ስም መልኣኽ ፀሪሐ
ምርኩስ ክኾነኒ ቃል እምነት ኣምሪሐ
ንቕድሚት መፃኢ ንዳሕራይ ሓሲበ
ዘልኣለም ምስ ፍቕረይ ክነብር ቆሪበ
ወጢነ ከብቅዕ ንምኽፋል መስዋእቲ
ትልመይ ተዓፂፉ ካብ ኮነ መዋቲ
እንታይለዮ ካብ ደጊም ዘይቐውም ማሕላ
ዕንዓት ዘይምትከሉ ናይ ጥልመት በሰላ
ንዓኺ ከይጠልም ዝንተዕለተ ኣነ
ዘልኣለም ክነብር ንዓኺ ወኒነ
ምሒለ ጥሒለ ካብ ኮንኩ ተጠላሚ
ዳግም ንከይምሕል ተማሂረ ሎሚ
ካብ ደጊም ከይምሕል ብማሕላይ ክዓፆ
ዳግም ንዘይምምሓል ውሳነይ ከድምፆ
ፍፁም ንዘይምምሓል ካብ ደጊም ፈፂመ
ከይምሕል ክብልስ ምሒለ ደጊመ

ድፈረኒ
ኣብ ልበይ ዝሰርፅ እቲ ሙውቕ ፍቕረይ
ኣውፂአ ከይገልፀልካ ገንፂለ ናይ ልበይ
ብኣይ ኣይተለምድን ኣይትፀበ ድፍረት
ካብ ገፀይ ኣንቢብካ ላኣኸለይ ፍትወት
ኣፍቂረ ከብቅዕ ምምራፀይ ንስቕታ
ብሰንኪ ሕፍረት’ዩ ኣይትግደፍ ትዝታ
ንዓይ ኣይትፀበ ክሳብ ዝሓተካ
ድፈረኒ ንስኻ ካብ ገፀይ ኣንቢብካ።
ኣንቢበዮ
ኣብ ዓይንኺ ሪአ ምስጢራዊ ፍቕሪ
ሕፍረት ዝዓብለሎ ኣብ’ቲ ዕፁው ደብሪ
ልሳን ዘይገልፆ ዘይወፀ ገንፊሉ
ሪአ ዕሙር ፍቕሪ ድፍረት ዘይኣመሉ
ኣንቢበዮ ባዕለይ ብዓይነይ ካብ ዓይኒ
ልሳን  ከይመረፅኩ ክሰምዖ ብእዝኒ
ባዕለይ ክሓተኪ ናብ ፍቕሪ ቀሪበ

ጠቋሚ ካርታ
ሕብሪ ሕብረትና እንድዩ ድሙቕ ምስሊ ፀሓይ
ፍረ ፍቕርና እንድዩ ውልዶ ብዙሕ ፀባይ
ፍልልይ በዝሕና ሕብሪ፣ እምነት፣ ፆታ
ትርፊ ቀይሕ ደምና ክንርእዮ ብተርታ
ቀለም ፣ እምነት ፣ዕድመ ፣ፆታ ፣ ብሄር ፣ ቋንቋ
ኣብ ስምረት ኣስሚርና ፀሓይ ክነብርቓ።
ኣብ ምፅባብ ፍልፍል ሃገራዊ ዕዮ
ሕብረትና ክግውድ ክኾን ከምንደልዮ
ሳላ ኢድን ጓንትን ዝሓበርና ኣብ ፍቕሪ
ጉዕዞና መቂሩ ትርፊ ሂቡ ፃዕሪ።
ንይምሰል ዝመስል ክሰራሕ ብኣና
ግድብ ፍረ ሕብረት ትርፊ ናይ ፃዕርና
ናይ ዘመን ሕራረት ዘብቅዕ መእሰሪ
ምስ ሕሉፍ ዝሓለፍ ዓወት መበሰሪ
ክኸውን ብሂግና  ኣባይ ድራር ልቢ
ናብ ዓወት ክመርሕ ዓቢ ተስፋ ህዝቢ
ድሕሪ ጅሙር ዘሎ ገና ዘይተበፀሐ
ቀፂሉ ዝኽሰት ፍፁም ዘይተሰርሐ
ዝተርፍ ከምዘሎ ዝብፃሕ ብፃዕሪ
ዝጥቁም ካርታ’ዩ መንገዲ ነፃሪ።
መርዓይ ‘ዩ ንዓይ
ኣብ ጉዕዞታት ሂወት ዘይትርስዖ ፍቕሪ
ወርትግ ትናፍቖ ዘይነፅፍ ዘይበሊ
’’ኣይናይ’ዩ ’’ ዝብል ዘገድድ ሓተታ
ሕቶ እንተዝቐርብ ናይ መልሰይ ግዴታ
ሕልፊ ልዕሊ ማንም ወትሩ ዘይለቀኒ
ኣብ ማዕበል ሓሳባት ተንሳፈፍ ዝበለኒ
ካብ ዝኽረይ ዘይሃስስ ልባዊ ትዝታ
ምሳይ እንተለኺ ዘሕለፍኩዎ ፌስታ
ብራሕቒ ብግዘ ዘይንደል ዝኽሪ
ፍቕርኺ’ዩ ዘቢብ ሕልፊ ልዕሊ ኽብሪ
ዋላ’ኳ ብኣካል ተራሓቕኪ ካባይ
ዋላ’ኳ ኣብ ሎሚ እንተዘይኮንኪ ናተይ
ትማሊ ኣብ ፍቕርና ማሕላኺ ከይዕፀፍ
ብዙሕ ክኢልኪ ኢኺ ከይወድቕ ከይዕንቀፍ
ኣላ እናበልኩኺ ሂበ ምልኣት ልበይ
ንስኺ’ውን ከምኡ እናበልክኒ ናተይ
ብፀቕጢ ወለዲ ቦታኺ ምሕፃሩ
ብውሳነ ግዴታ ሓሳብኪ ምፅራሩ

ከመይ ከይልውጠኒ ከይቅይሮ ማሕላይ
ከመይለ ከይገድፎ ንዓኺ ምንዳይ
ሂወተይ ሂወትኪ  ሂወትኪ ሂወተይ
ሓዘነይ ሓዘንኪ ፀገመኪ ፀገመይ
ሓጎሰይ ሓጎስኪ ‘ቲ ሞተኪ’ውን ሞተይ
ምዃኑ ኣሚነ ምጥቀዐይ ኣብ መፅሓፍ
ማሕላይ ንዘይምጥላም ምስቃለይ ንምሕላፍ
ቃል ምእታወይ ኣነ ኣብ ፅንዓት ኣሚነ
ንኹሉ እንድዩ ነይሩ ዘይቅልበስ ውሳነ
ኩለንትናኺ ናተይ ምዃኑ ኣሚንኪ
ልብኺ ዘይበሎ ግን ሓዚ ተባሂልኪ
ንዝይፈተኽዮ  ግዴታ ኮይኑኪ
ማሕለኺ እናኽበርኪ ካብ ራሓቕኪ ካባይ
ንኻልእ ምምርዓውኪ’ውን መርዓይ’ዩ ንዓይ?
ዘይምስለይ ኣይርእን
ሕመቐይ ክፈልጥ ብሂገ ኣመና
ስሕተተይ ከድምፅ ብእዝነ ሕልና
ሓሳብኩም ክቕበል  ሓርየ  ንግልፅነት
መልሲ ንኸዳሉ ካብ ታሓታታይነት።
ሰብ ምዃነይ ‘ምበር ንጌጋይ ኣሚነ
ምናልባት ካብ ጌጋይ ክማሃር ወሲነ
ካብ መጠን ቀሪበ እንተደነንኩልኩም ርእሰይ
ዘይ ምስለይ ክርኢ  ማዓዝ ኔሩ ባህገይ
ዘይናተይ ካብ ትህቡ እንትሓትት ቀሪበ
መልሱኹም ዘይኾን ናባይ ዝቐረበ?
ብመን ተወሪሰ?
ብሳዕ ከበሳ ልበይ ዕድል ምስ ማእረረ
ዛራ ሕዙእ ጓጓይ ምፍሳስ ምስ ጀመረ
ዛርቲ ’ዶ ማይ ድጋም ወይስ ሽኩሹኳይ
ብመን ተወሪሰ ናተይ ዝብላ ባህረይ?
ክውስን ኣምሪረ
ካብዘይተስማዕመዐ ሓሳበይ ሓሳብኪ
ካብ ዘይተመጣጠነ እምነተይ ምስ ናትኪ
ዋላ እንተፈተኹ ምሳኺ ክነብር
ፍቕርኺ ቀሲመ ብኣኺ ክሃጥር
ግና!
ኣይውዕሎን ኣይገብሮን ’ዩ ልበይ
ሃሳስ ታሪኽ ክገድፍ ኣይፈቐደን ሕልናይ
ምእንታን መፃኢ ኣብ ጉዕዞ ቀፃሊ
ኣብ ውልድ ወለዶ ከይህሉ በዳሊ
እናፈተወ ልበይ እናመረፀ ዓይነይ
ክውስን ኣምሪረ ክርሕቐኪ ባዕለይ።
መሪፀ ሓደ
እንዳፈተኹዋ ግዙእ ናታ ኮይነ
ፍቕራ ከስተማቅር ቆሪፀ መኒነ
ፍቕሪ ምስ ጀመርኩ ኣብ ፅባሕ ኣሚነ
ከንቱ ከትርፈኒ ናይ ልበይ ውሳነ
ፍርዲ ወዲ ኣዳም ኣባይ ምስዛወነ
መኻይድተይ ሒዘ ሂወተይ ከይመርሕ
ጉዕዞይ ዘሰናኽል ፅንዓተይ ዘላሕልሕ
ድምፂ ተጫራታይ ካብ በዘሕኒ ንዓይ
ስዕረተይ ኣሚነ ክቕይር መንገደይ
ፍቕሪ ካብ ከሰርኩ ብሰብ ተገዲደ
ኩሉ ምስ መዘንኩ ደይበ ወሪደ
ካብ ክልተ ርእሰይ መሪፀ ንሓደ
ብሕተይ ‘ዩ ባህታይ ንልበይ ቀይደ።
ፍሽኽ በሊ
ኣስናንኪ ‘ዩ ባህታይ ሃብኒ ፍሽኽታ
ምርጫ ሂወት’ዩ ናይ ኣስናንኪ ፌስታ
ፍሽኽ ጥራሕ በሊ ከም ሕፍር እንዳበልኪ
ውቁጥ ደርጊ ስኒ ንሌላ ጋቢዝኪ
ባህታ ዝመልኣለይ ዝጠምረኒ ሓይሊ
ፍሽኽታ ኣስናንኪ ‘ዩ ፍሽኽ ድኣ በሊ።
ዓዶም ክለቀሎም
እቶም ክፍትኑኒ ፈተና ዘቕረቡ
ክፍትኖም ግዲ ዕድሚኦም  ቀሪቡ
ብኣፍ ፈተናኦም ከየወፃኹ ደገ
ስርሖም ኮይኑኒ ’’ገ እናበሉኻ ዶ ትጋገ?
መንፀፈይ ቀሊዐ  ውድቀተይ ከዛዙ
ኣይፅቡቑን ‘ሞ ቂምታ ምስ ኣውሓዙ
ምስቶም ሰብ ፈተና ሑቑን ከብድን ከይኮን
ቀዲሞዮም ክኽድ ከይኾኑኒ ሳዕቤን
’’ወይ ዝበሉኻ ግበረሎም ወይ ዓዶም ልቐቐሎም’’
ካብ ዝብል ምስላ ሓንቲ ክመርፀሎም
ቅድሚ ምፍታኖም ሓሲበ ኣስተንቲነ
ብዝፍትኑኒ ንዐኦም ፈቲነ
ኩሉ ምሰ ራኣኽዎ ፈተኖኦም ኣነ
ዓዶም ክለቀሎም ካብ ልበይ ወሲነ።
ከም ስማ ‘ዛ ሸዊት
ገና ከይመነወት ጠለይጠለይ ዲቦ
ቅፅበት ከይሓሰበት ንፀገም ክትስዕቦ
ሃንደበት ኣብ ጉዕዞ ህፀት ብመኪና
ብዘይክእል ሹፌር ኣብ ማእኸል ጎደና
’’ክነብር’የ’’ እናበለት ንፅባሕ ሓሲባ
ያኢ!
ከትዝናነ ክትፍሳህ መዲባ
ፍፁም ከይገመተት ክትኣቱ ኣብ ፀበባ
ዕድሚኣ ዘሕፅር ዘህስስ ሃልዋታ
ግዚኣ ዘኽትም ዝነጥቕ ሂወታ
ኮይኑ ምስ ሰዓባ ክትተርፍ ሃውቲታ
ከምስማ’ዛ ሸዊት ገና ኣብዘይ ሳዓታ
ኣመና ሸኲላ   ከይዳ ብሸዊታ።
ሓሳበይ ቀይረ
ስጋ ኮይንካኒ ኢለ ኬርና ተጨኒቐ
ከም ፅቡቕ ክወስዶ ዋላ ንዝሓመቐ
ሱቕታ እንተመረፅኩ እናራኣኹ ዕረ
እንተተፀመምኩኻ ልበይ እናቐሓረ
መዓዝ ዓሻ ኮይነ ኣብነት ጌርካኒ
ላህዛዝ ገርሂ ልቡ ጌርካ ትወስደኒ?
ንገንዘብካ ክብል ከይሰእኖ ሕውነት
ምሒር ተተፀመምኩ ሓሲበ ሓድነት
ከይከስሮ’ምበር ፍቕሪ ሂበ እንድየ ጉልበተይ
ክቕበል’ውን ግድን ዋጋ ፍረፃማይ
ግና!
ኣሕዋት እናሃለና ጥቡቕ ዝምድናና
ብገንዘብ ብጉልበት ብምፍልላይና
ኣብ ውልድ ወለዶ ከይልሕልሕ ስጋና
ክፀመም’ዩ ባህገይ ቀዳማይ ምርጫ
ክሕደት እንትኾይኑ ናተይ ቅዱም ዕጫ
ከምናተይ ክወስዶ ኩሉ ቅቡል ጌረ
ገንዘብካ ይትረፈኒ ሓሳበይ ቀይረ።
የቐንየለይ ፍቕሪ
ነቲ ትንፋስ ኣልባ ሂወት ሰብ ሂወቱ
ነቲ ሽውሃት ልቢ ባህታ ሰብ ድሌቱ
ነቲ ማቻ ኹሉ ሰረት ህላውና
ነቲ ቐመም ሂወት ዓንጋሊ ሕልና
ኣምሂርኒ’ዩ’ሞ ኣብ ዘይምለስ ዕድመ
ንኽብሩ ከመስግን ካብ ልበይኣንቂለ
ዓፀፌታ መለሰይ ክርከብ ቀዲመ
የቕንየለይ ፍቕሪ ክብሎ ደጋጊመ።
ኣይተቕርቢ ክሲ
ኣብ ፍቕሪ ኣሚንኪ ዕድመኻ’ባ ኢልክኒ
ክብሪ ዕድመ ኣኽቢረ ከይትቕየምኒ
ኣብታሻዓ ግዘ ብመሰረት ፍቓድኪ
ሽፋን ተጋፊፍና ምስተደኸምኩልኪ
ኣይፈለጥኩን ፍፁም ድሒሩ ዝተገብረ
እንታይ ኣበሳይ ድኣ ብጥንሲ ተደፊረ?
ሚኢቲ ሻዕ ዝፅዋዕ -ቃለይ ንኽስማዕ
ንሳ እንድያ’ታ ቓለይ እታ ትፈልጥያ
እንታይ ገበረት ነብሰይ ምቾት ተስእንያ?
ፍቒድክለይ ‘ምበር ኣኽቢርኪ ዓዲምኪ
ማዓዝ ‘የ ደፊረ ብሓይለይ ሒዘኪ
ኣጥኒሱኒ ትብሊ ብኽብሪ ፀዊዕኺ
ኣብ ክብሪ ዕድመኺ ምስ ረኸብኩ ከበሬታ
ብድሌት ፍቓድኪ በሽበሽ ክኾን ደስታ
’’ኣይዞኻ’’ ብዝብል ሂብኪ ክተብቅዒ
ከመይ ‘ዳኣ ሎሚ ኣምሪርኪ ትነብዒ?
ካልእ ክተርፈንስ ኣይትበሊ ጥንሲ
ነቲ ናትኪ ጌጋ ኣይተቕርቢ ክሲ
ልዕልን ቅድሚ ኩሉን ነብስኺ ክሰሲ
ምበር ኣነ ‘ዳኣ ኣኽቢረ’ምበር ዕድመ
ምሳኺ ከማሲ
ተውሳኺተይ ዕዱም እንታይ ኣባሲ ኮይነ ዝኽሰስ ብጥንሲ?
እንተተኻኢሉኒ
ብሓይሉ ኣሚኑ ንልበይ መንዚዑ
ሕቡእ ዝነበረ ገመናይ ቀሊዑ
ብሰበብ ክምስታ ዕርቡን ናይ ፍቕርኺ
ልቓሐይ ክምልስ ምስ ኮንኩ ትሕቴኺ
ኣብቲ ዕሙር ሌላ ቑንጅናኺ ሪአ
ብምሽርራፍ ልበይ ነብሰይ ከይሰገአ
ፅላሎትኪ ክኾን ዘብዕኛ ነብስኺ
ዝኣዘዘኒ ፍቕሪ መዚኑ ክብርኺ
ሙሉእ ክኾን ባህታይ ፍቕርኺ ወኒኑ
ገዛይ ድሙቕ ክኾን ካብ ዕለት ሰሲኑ
ኣብ ዕላላት ኩሉ ቦታታት ሳሓቕኪ
ምሳኺ ስሒቐ ክሓዝን ከማኺ
ወትሩ ንስኺ ጥራሕ ንኻልእ ከይርኢ
ምእንታን ክንዳኺ ንኸይትጉድኢ
ፍቕርኺ ብሂገ ምስ ተዳኸምኩልኪ
ካብ’ዚ’ዶ ከይከፍእ ኢለ ሓቲተኪ
ረዝኒ ፍቅረይ ርኢኺ ከም ሓው ካብ በልክኒ
እስቲ ክፍትኖ እንተተኻኢሉኒ።
እሟ በሉለይ
ነታ እኩያለ ዓይነይ ካብ ርሑቕ ዘቕርባ
ጠሚተ ጠሚተ  ፈፂመ ዘይፀግባ
ልበይ ተሳዒሩላ ኣፈይ ካብ ተለጉመ
ፍቕራ እንዳሃረፍኩ ልሳን ካብ ፀመመ
ክእዝዘኩም ከም ትእዛዝ ልሳን ውሽጢ ልበይ
ህርመት ልበይ ሒዝኩም እሟ ሰይ  በሉለይ።
ዘኪረ
ኣብ ዓመት ፍቕርና ኣብ ማዓልቲ ፍቕሪ
ስለ ቃል ማሕላና ክሕድሶ ዝኽሪ
ብመንፈስ ኣብ ቅድመይ ምሳይ ከም ዘለኺ
ሕሉፍና ክዝክር ልበይ ክኸፍተልኪ
ምስ ዝሓለፈ ታሪኸይ ሙጉት ምስ ገጠምኩ
ኣብታ ፀባብ ኣጉዶይ ስእልኺ ምስ ሓዝኩ
ፅቡቕኪ ክምነ ስናይኪ ክዝክር
መዲበ ከብቅዕ ፀባይኪ ክነግር
ጉድኣት ናይ ጥልመትኪ ዘውረደለይ ዕዳ
በሲዕዎ ግዲ ናይ ልበይ ግድግዳ
ፍቕርና ከሕድስ ቃልና ክዝክሮ
ከምዛ ዘይሃረፍኩ ንኹሉ ከምዕሮ
ዕረ ናይ ፍቕርኺ ሓለፋ እቲ ጣዕሚ
ግብረ መልሲ ፍቕረይ ምሰ ኮነኒ ሸኽሚ
ዝያዳ ፍቕርኺ ጥልመትኪ ዘኪረ
ንብዓት ተጎዝጒዘ ዓመት ፍቕሪ ኣኽቢረ።
ማሓዛ ንግበሮ
ዋጋ ናይ ምንባርና ሂወት ትሕተቶ
ግዙት ‘ኳ እንተኾነ ወትሩ ብፅሑፍቶ
ወዝቢ ግን ሃንደበት ምናልባት ኣብ ጉዕዞ
ድንገት ብዘጋጥም ሕልፈት ከይንቑንዞ
ጎና ጎኒ ናህሪ ኣለሻ ንእንጀራ
ስድርና ዝኽተል ከይክሰት መከራ
ኮንዶም ‘ዩ ‘ሞ ዋና ብሉፅ መማረፂ
ሂወትና ከይሓፅር ክንጥቀም ብቑርፂ
ብሩህ ክኾን ራኢይ ክደምቕ ጉዕዞና
ማሓዛ ንግበሮ ይንበር ኣብ ጁባና።
ፅላል ክኾነላ
ስእነት ዝፈጠሮ ሕሰም ከቢብዋ
ነብሳ እናመስከረ ሰላም ርሒቑዋ
ንተስፋ ጠኒሳ ንለውጢ ክትሓርስ
ሕጉስቲ መሲላ ተብዘሐተ ክምስምስ
ነቲ ምምሳል ምበር ቀሊዓቶ ኣስናና
መዓዝ ፈተያ ኮይና ኩሉ ክውንና?
ንሰለ መፃኢ ቦታ ከይመደበት
ንሎሚ ክትነብር ነብሳ’ኳ ተሸጠት
መዓዝ ደልያ ንሳ ከም ሸቐጥ ኣቓሓ
ኩሉ ናተይ ክብላ ከምልቡ ክገንሓ
ሂወት ከቢዳታ ኣንፈት ጠፊኡዋ
ነብሳ’ኳ ተሸጠት ናብራ መሪሩዋ
ቦታ እንተረኺባ ክትቅየር  ዘኽእላ
ኣይተናሕስን’ሞ ፅላል ክኾነላ
ግደፋ ኣይትበሉ ኣብ ክንዲ ሓግዛ
ካብቲ ስራሕ ኣውፂአ ከእትዋ’የ ኣብ ገዛ።
ህያው’ዩ ክብራ
ሕልፊ ቀለም ፅሕፈት ኣምራት ትምህርቲ
ባይታ ዝሰረተት ናይ ናብራይ ሕዛእቲ
ኮስኳሲት ጠባየይ ነፃሪት መንገዲ
መሳልል ስዳሮይ በታኺት ናይ ቀይዲ
ቤት ትምህርተይ እንድያ ናይ ጉዕዞይ ውሕስና
ማንዛ ዘይርከባ ሃናፂት ስብእና
ዝይዳ ጥበባ ፍረ ጓጓ ሑቕፋ
ወትሩ ዘይትሃፍፍ ኣብ ልበይ ዝፅሕፋ
መዳርግቲ ኣልቦ ናይ ፍቕረይ ማኣዲ
ናይ ጉዕዞይ ሰለጤን ማዕረይ መኻይዲ
ቤት ትምህርተይ እያ ‘ሞ ሓባሪት መንገደይ
ዘልኣለም ህያው ‘ዩ  ክብራ ኣብ ውሽጢ ልበይ

ኣይትምፁኒ ብኣ
ንሳ መኽዚን ግጥመይ ዜማ ትፈጥረለይ
ንሳ ፍረ ባህታይ ቀያሲት መንገደይ
ንሳ መለኸተይ ውህደት ሓሳባተይ
ንሳ ትርጉም ምንባር ድምር ውፅኢተይ
ኣነ ናታ ፅላል ተዕቑበለይ ንሳ
ኣነ ምእዙዝ ሰባ ዘሕጉሶ ነብሳ
ኣነ ሙሩኽ ፍቕራ ጉዝጓዝ መተርኣሳ
እንተኾንኩላ ዕሱብ ወትሩ ዘመጉሳ
ማዓዝ’ሞ ይበዝሓ እዚ’ኳ እንትንእሳ
ናይ ሽግረይ እንድያ መኻፍልቲ ፀገም
ጓጉድ ምስጢር እንድያ ፈውሲ ናተይ ሕማም
ስላኣ ‘ዩ ናብራይ ወትሩ ንፅቡቓ
ብርሃን ዓይነይ ‘ያ ኣይትምፁኒ ብኣ።
ኣምላኽ ክረድእ እዩ
ቲ’ጸላኢ ተትሓጎሰ ኣብ መንጎና ኣትዩ
ኣይነብርን ብኸምዚ ኩሉ ክቅየር’ዩ
ጥራሕ ንጸበዮ ኣምላኽና እሙን’ዩ
ንኹሉ ከዕርፎ ኢየሱስ ክመጽእ’ዩ
ክረድእ’ዩ ጎይታ ጥራሕ ንጸበዮ
ኢዱ ክሰድድ’ዩ ንቤቱ ከጽርዮ
ንስርናይ ካብ ክርዳድ በጻብዑ ክፈልዮ
ጥራሕ ኣይንደሃል በዚ እንርእዮ
ንውዕለት ናይ መስቀል ብትብዓት ነውርዮ
ትዑይ ተዕለበጠ ዝመስል ዘይሰዓር
ጥራሕ ብእምነት ናብ ኣምላኽና ንዘምር
ኣብ ትሕቲኡ ንማዕቆብ ክንሪኢ’ና ተኣምር
ንሕና’ና ሰዓርቲ ክንወርሳ’ና ታ ሃገር
ዝህጂ ንሪኦ ጽንሕ ኢሉ የሎን
ኣብ ቦትኡ ኳ ተደለናዮ ፍጹም ኣይንረኽቦን
የዒንቲና ኪሪኣ’የን መስተንክር ኪኸውን
ዝረገጽናዮ ክንወርሶ’ና
ምህርትና ክንሓፍስ’ና
ጥራሕ ንዑኡ ንሃቦ ኩሉ ዝኸብደና
ኢድ ናይ ረሲኣን ተሰጎጎትና
እግሪ ዑቡያት ተተንቃሳቀሳ ክሕንኩላና
ንሓቂ ብምምስካርና ተጸለሙ ሽምና
ይደኽሙ ደኣ እምበር ፍጹም ነይስዕሩና
ኣምላኽዩ ረዲኤትና
ኣምላኽዩ ዋልታና 
እቶም ዑቡያት ከይነልዕል ንስሙ
ዋላ ተጸዓሩ መንፈስና ከድኩሙ
ዓቅሎም ጸቢብዎም ኣብ ዙርያና ተጓዘሙ
ክመጽእ’ዩ ኢየሱስ ልክዕ ከም ቀደሙ
ኡፍ ኢሉ ከጥፈኦም ብሓይሉ ክሃጥሙ
ሓወይ ተዓዘቦ ጽባሕ ትድሕሪቱ
ሓፍተይ ተጸበዪ ጽባሕ ትድሕሪቱ
ኣይነብርን ብኸምዚ ነፊሑ ደረቱ
ስለ ዘይነብር ምስ ኣምላኽ ፍጡር ሞጒቱ
ክሓልፍዩ ኩሉ ምስ በጽሐ ዕለቱ (2)
ኣብቲ ቅዱስ ስፍራ ቆይሙ እቲ ገበል
 Published: 08 November 2010
ሃይማኖት ተዋህዶ መጽሓፍ ቅዱስ ዝመሰረታ
ብሓሙሽተ የዕማደ ምስጢር ዝቆመት ምስ 7 ምስጢራታ
ሃይማኖት የውሃንስ ኣፈወርቂ ክርስቶስ ዝርእሳ
ብገድሊ ትፍለጥ ኣብ ኩሉ ሂወታ
ኣብ ኩሉ ፋሕ ዝበለት እስክንድርያ ዝሕምብርታ
ብሓይሊ ክርስቶስ ትነብር ንሓያላት ሞጒታ
ሃይማኖተይ ሃይማኖት ቅዱሳን
ዝኹሉ ዝግበር ዘሎስ ይገርመኪዶ ይኸውን
ፓትሪያርክ ተዓጽዩስ ክትምርሒ ብምእምን
ትበኽዪዶ ኣለኺ እናረኣኺ ዘፈንፍን
ይግርመኪ ዶ ይድንጽወኪ’ሎ
ፓትርያርክ ሂቦምኺ ፓትርያርኪ ከሎ
ንፈርዖን ክትምርዐዊ ተባሂሉ ብተሎ
ብሒጓ ሒጓ ተሸጥኪ ወሲዶምኺ ሓባባሎ
እንተ ጨራሕኪ ‘ኳ ተበልኪ ግደፉኒ ዋናይ ኣሎ
ኣገዲዶምኺ ስምዒ ኢሎም እቲ ንሕና ንብሎ
ንፈርዖን ሸይጦምኺ ‘ወ ብፍርሒ
ምስ ዓለም ሽርኽነት ገይሮምዎ ብልሒ
ኣብ ሑጻ ሰሪቶምኺ ኣውጺኦምኺ ካብ ከውሒ
ምድረበዳ ቀይሮምኺ ዝነበርኪ ሰውሒ
ንረብሓ ተሸይጥኪ ተቀይርኪ ኣርሒ
ብደቂኺ ኣትዮምኺ መታን ከይትጎርሒ
በበላሕቶም እናጥፍኡ መታን ከይትረብሒ
እወ!
ኣብ ከርሳ ኣትዮም መሲሎም ደቂ ዘርኣ
መጕዚቶም ክትከውን ኣሲሮም ንዋንኣ
ዉሽጣ መሪዞሞ ከይፈሪ ጽገኣ
ሓንሳእ ንሓዋሩ ኪኽለፍ ባህተኣ
ፋሕ ብትን ኣእትዮም ንኹሎም ደቂ ዘርኣ
ይህንጠዩ ኣለዉ ክዉዕሉ ኣብ ድበኣ 
መልክዕኪ ቀይሮሞ ናብ ፖለቲካዊት ዉዱብ
ሰማዒ ሲኢንኪ እንተበልኪ ዓገብ
ካህናተይሲ ግዲ ይብገሱ ይኾኑ ኢልኪ ኣሸበሸብ
ግን ጠሊምናኪ ካህናትኪ ኣቢና ምዝራብ
ይሰውረና ጥራሕ እታ ሰዓት ጸብጻብ
ሰብዶ የለን?
ትብሊ ኣለኺ ደቅኺ እንዲና ሓሚቅና
ከም ሎሚ ዘይበዛሕና ሰዓብትኽስ ግን ዓሺና
ምስ ሓሶት ክንነብር ሪኢና ከምዘይረኣና
ንሕና ነጣቅዕ ተሓይሮም ኣቦና
እኳ ስለኦም ጸሎት ከይንእውጅ ፈሪሕና
ፈሪሕና ተዋህዶየ ትብዓት ውሒዱና
ካብ ምስ ተጻረርትስ ምስቶም ዝጣበቁልኪ ዘለዉ ባእሲ መሪጽና
ይገርመኪዶ ይህሉ ትፍንፍንና ነዞም ናይ ኤረትራ ካህናት
ኣብ ታሪኽ ቤተ ክርስትያን ክንምራሕ ብዉጉዛት
ደድሕሪ ኣርዮስ ክንጓዓዝ ናብ ጥፍኣት
ሰማንያ (80) ካህናት ተሳኢኖም ዝኾኑ ንበረኸት
ከምቶም ምስ ካህን ኣዛርያ ዝነበሩ ተባዓት
ደው ኢሎም ዝቃወሙ ንናይ ዖዝያን ትዕቢት
በይኖም ኮይኖም ፓትርያርክ እንጠንዮስ መሪጾማ ንሂወት
ኣብ ሞት ምስ በጻሕናስ ገዲፍናሎም ሃዋርያውነት
ንሕና ግን ምንባር ይሕሸና ኣይንደልን ሃዋርያውነት!
ዘይወቅሰና ዶ ይመስለኪ እቲ ሕልናና
ኣሕሊፍና ሂብናዮም ንዓለም ነቦና
ንረብሓ ሸጥናዮም ዩሁዳ ተቀይርና
ይርኢ እንድዩ ዘሎ ትዓይንና ፓትርያርክ ተዓጽዮም ክብርና
መኣስ እቲ ዝወርድ ዘሎ ወጽዓ ጠፊኡና
ኣባና ወዲቅኪ ዋናታትኪ ንሕና ኾይና
ከይንጣበቅ ስለኺ ንኹሉ መኒንና
ፍቅሪ ምንባር በቚሉ ነጊሱ ኣብ ልብና
መስቀል ሒዝና ግን ናብ መስቀል ምጉዓዝ ተሃኪና
በዓል ቤት ክመጽእ’ዩ ናብ ምሕርቃም ኣስናን ከእትወና
ተዋህዶየ ብኸይልና ጥራሕ ናብ ሲኦል ከይወረድና!
ወዮ ዝተነግረ ብነቢይ ዳኒኤል
ኣብ ኣስመራ እንሆ ኣነ እየ ይብል
ኣብቲ ቅዱስ ስፍራ ቆይሙ እቲ ገበል
ዳንኤል11፡31-37 ዝበሎ እንሆ ይትግበር
 
ት’ዕቡይ ኣብ ቤት መቅደስ ድንኳኑ ይተክል
ንተቓወሞ ዝበለ ብሓይሉ ይቀትል
ምስቶም ጥበበኛታት ጥራሕ ንቃወም ደው ንበል
ብዙሓት ይስዕብዎ ኣለዉ ብመገዲ ርኽሰቱ
እንሆ ከኣ ከጥፈኦምይጽዕር ነቶም ዝሞጎቱ
ሃይማኖት ተናዒባ ብሰራም ብልሓቱ
ሰላማ ተዘሪጉ ብቅርሕንቲ ሰብ ቃህሚቱ
ሓዊ ተርኪዕሎም ዋናታታ ነሕድሕዶም ከም ዝጣማመቱ
ሃደሽደሽ ኣቢልዋ ሰሚሩ ትምኒቱ
ግን ኣይቕሰን ኣለዉዋ ተረፍ ቶም ዝሞቱ
ክሰዓር’ዩ ትእኩይ ንሶም ዮም ዝስዕሩ ንምሸቱ
ንዓኺ’ኳ ሓድሽዩ ካህናት ፈሪሖም ክበሃል
እወ የስደምመኪ ይኸውን ጳጳሳት ነቦኦም ሸይጠሞም ክበሃል
ፈሪሕና እንዲናሞ እንታይ ይበሃል
ካብ ትጠፍእስ ግዳ ክንብሎ ንክርስቶስ ንዓ ዳግማይ ተሰቀል
ንስኺ ግን ኣይትስነፊ ደኣ ንላዕሊ ምምህላል
ክረድእ’ዩ ኣብ መወዳእታ ኣምላከ እስራኤል

ርድኣና ንበሎ ንኣምላከ-ሰማያት
ብዘይካ ክንሰቅል ክንስቀል ዘይብሉ!።
ወዮም ኣባ በእንተ ከርሱ በዓል ኣባ በእንተ ከርሱ
ኣባ በዓል በእንተ ርእሱ
ኣባ በዓል በእንተ ልብሱ
ስልጣን መን ቀደመ ተጓይዮም ወዮ ማሕላ ፈሪሱ
እቲ ቁዱስ ስፍራ ብግብሮም ረኺሱ
ንሕና ዝመሰለና ዝመንኮሱ
ንሶም ምስ ዓለም ቃል ኪዳን ክነግሱ
ውእ ትግዜ ድዩ ኣኺሉ ተጠሪሱ
እንታይዩ ዝኹሉ ጠፊኡናኾ ጥርሱ

እቲ ሓላፍነት ክርስቶስ ሸለል ኢልካ
ምስ ሄሮዶስ ክትመክር መአዝንካ ሲሒትካ
ን መልክዕ ጥራሕ ዘፈር ክዳንካ ኣንዊሕካ
ንሰብ ከተጥፍእ ብ ለይቲ ምስ ኣረሚ እናወዓልካ
ብ ማኪና ብምግያጽ ጫማካ ወዲኻ
ኩሉ ቅድሚ ሃይማኖት ኮይኑ ጭርሖኻ
ኣየ ከመይ ኪኸውን እዩ ኾን ቲ መወዳእታኻ
ዋእ አረ ብልብኻ ዲኻ ተጸሊልካ
ምስ ቃል ኪዳን ክትታኣታቶ ዓይንኻ ናረኣኻ!
ትፈልጦዶ ትኸውን!
ትፈልጦዶ ትኸውን እቲ ጽወዐኻ
መሳርሒ ዓለም ክትከውን ንጥፍኣት ተሸጥካ
ን ተዋህበካ ጸጋ ከም ድያብሎስ ረጊጽካ
ኢሰውረና ኣይትለክመና ጥራሕ በቲ ትሰርሖ ዘለኻ
እምበር በዓል ቤትስ ይመጽእ ኣሎ ክህበካ ዓስብኻ
ናብ ዲንን ሓውን ደርብዩ መክሊትካ ከሕድገካ
 
ኣንቱም ህዝቢ ዝግበር ዘሎ እሞ ረኣይዎ
እቶም ቅዱሳን ጥራሕ እግርም ዘምጽእዎ
ወዮም በዓ ቅዱስ ጀወርግስ ተሰይፎም ዘምጽእዎ
ሃወርያት ሰማእታት ጻድቃን ሂወቶም ሂቦም ዘጽንሕዎ
 እውይ በሉ ናብ ኣምላኽ ርድኣና በልዎ
ፈተውቲ ዓለም መጺኦምሎሚ መኣዝኡ ዘጥፍእዎ

ኣንቱም ሰባት!
ኣንቱም ሰባት ብዘይካ ክንሰቅል ክንስቀል ዘይብሉ
ሃይማኖት ጠንጢኖማ ብረብሓ ይታለሉ
ኣኽሊል ግን ገይሮም ንዓና ከታልሉ
ሳጥናኤል ውን እኮ መልኣኽ እዩ ነይሩ
ግን ከ ተሰጊጉ ዕልዋ ብምግባሩ
እዚኦም ከኣ ዊስኪ ተተርኢሶም ምስ ነገስታት ዝውዕሉ
ን ወንገል ጎስዮም ኣብ ፖለቲካ ሃሰው ይብሉ
ገለ ፈንዩልና ኣምላኽ ትሰዓት ግዲ ኣኽIሉ
ኦርተደክሳውያን ንቅሑ ናብ ኣምላኽ ተማህለሉ
ምናል ባሽ መገዲ ቅዱስ ገብሪኤል ጎሲናያ ከይንህሉ
ነስተውዕል ነፍስና ምስኦም ከይንህሉ
ኑቁም በቢ ህላወነ በሉ

ከም ዩሁዳ ነቦኦም ብ ጠቅሚ ዝሸጡ
ክንደይ ኣለዋ ኣባጊዖም ቁጽረን ዘይፈልጡ
መንፈስ ኣምላኽ ከም ዝረሓቆም ብኹሉ ተፈልጡ
ወንገል ከተልዕለሎም ከም ሕሱም ዘዕለብጡ
ኣብ ክንዲ መጽሓፍ ቅዱስ ቢራ ዝጭብጡ
ኣብ ክንዲ ብስብከተ ወንገል ብ ኣልኮል ልቦም ዝሓበጡ

ኣንቱም ኣሕዋት
ኣንቱም ኣሕዋት በጃኹም ኣእዉዩ ናብ ሰማየ ሰማያት
ኣምላከ እስራኤል ርድኣና ንበሎ ብጸሎት ምስናይ ንብዓት

ተወልዱ ሊቃውንቲ
ወዮ ማዕከን ፍልጠት ሰፊሕ ሓንጎል
ኣብ ሓቂ ዝጸንዐ ንክሕደት ዘይቅበል
ከይዱ ናብ ጎይትኡ ኣኽሊል ዓወት ክቅበል
ናይ ብሓቂ ድዩ ግን ካብ ዓይኒና ክኽወል
እምበኣር ካብ ኮነስ ነፍሲ የዕርፍ ፈጣሪ ይቀበል
መምህር ዓምደብርሃን መሓዞ ቀዳሞት
መጋቤ ምሥጢር ገላጺ ምሥጢራት፡
መምህር ተወልደብርሃን ኣቦ ገዳማት፡
መጋቤ ካህናት በርሀ፡ መዝገብ ጽሑፋት
ምስ መን ገዲፍኩማ ዛ'ሃይማኖት
ምዕራፍ ይሕሸኒ ዶ ኢልኩም መሪጽኩም ሰማያት
መዝሙር ሓጎስ ክትዝምሩ ምስ ቅዱሳን ነፍሳት
ሓቅኹም ኢኹም ከኣ ገሪሙኩም ብኡነት
ንበይንኹም ኮንኩም ኮይኖም ዝራብዓት
ገሊኦም ከዳዓት ገሊኦም ፈራሓት
ንፈርዖን ዘምለኹ ካብ ኣምላኽ ሰማያት
በዚኁ እቲ ዓገብ ምንባር ዶ  ኣጽሊእኩሞ
ኣብቲ ቅዱስ ስፍራ እቲ ርኹስ ክቅመጥ ምስ ረኣኹም
ካብ ምንባር ምስቶም ከም ይሁዳ ዝሸጡ ኣበኦም
ናብ ኣምላኸይ ምእካብ ዶ ይሕሸና ኢልኩም
እንተ ንዓና ግን ጽቡቅ ነሩ ክትጸንሑ ሓንሳብ
ካብቲ ትምህርትኩም ንእሽቶ ክንከስብ
ካብ መኣዲ ፍልጠትኩም ክንምገብ።
እንተ ጸናዕኩም ከም ክርስቶስ ንሓቂ
ወንገል ተመሃርኩም ትመገዱ ጽድቂ
ሽምኩም ጸሊሙ ተባሂልኩም ናፋቂ
ክርስቶስ ግን ጸዊዕኩም ከልብሰኩም ጽድቂ
ኣብ የማኑ ክትቅመጡ  ወጺእኩም ካብ ቆይቂ
ኣስመራየ ክንደይ ከይትስሕቂ
ሰባት እንበላዕኪ ኣሲርኪ ሓናቂ
ወያ ሰዓት ዕረፍትኹም ኣኺላ ፈሊጥኩማ
ናይ ሓዋርያ ጳውሎስ ቃሉ ዘኪርኩማ
ጉያይ ወዲአ እየ  ፈጺምመዮ ትዕላማ
ተዳለወይ ኣኺሊል ዓወት ተነቡሩለይ ኣሎ ኢልኩማ
መንፈስ ቅዱስ ተዛሪቡኩም ከም ዘለኹም ኣብ ናቱ ዕላማ
ርሓቒ ኣምሊጠየ ክእከብ ናብ ኣቦይ ንዓለም ኢልኩማ
ኣንቢበዮ እቲ ደብዳበ ዝጸሓፍኩሞ ስመይ ይተሓደስ ኢልኩም
ኣቦታትና  ኣብዚኣ ጥራሕ ረሲዕኩማ ሓዋርያውያን መሲሎሙኹም
እንተዝኾኑ ሓዋርያትሲ ኣይምተጸበዩን ንዓኹም
ንስኹም ጥራሕ ኣፈጸመኩም ጽቡቅ ጉዕዞ ተዓዊትኩም
ዝተረፍና ደቅኹም ጸልዩልና ከምስለና ንኣኹም
ን ክርስቶስ ኣኽቢርና ክንእከብ ኣብ ሕቅፍኹም
ኣቦታትና ካብ ጭዋ ደኣ እንታይ ሠናይ ክመጽእ
ሰራቂ ኮ ካሊእ የብሉን እንትርፊ ክዕምጽ ከጥፍእ
ኢዋእ ጥራሕ እቶም ኣኽሊል እሾኽ ሰቒሎም ዝስዕቡ ንኽፉእ
ንምኹናን ቅዱሳን ዘየርእዩ ምምታእ
እምበር ክርስቶሲ ኢሉዩ ስለ ስሙ ከም ንጽላእ።
ኣስመራየ ተቀይርኪ እኮ ናይ ኣፍሪቃ የሩሳሌም
ንተወልዱ ሊቃውንቲ  ሃህ ኢላ ትውሕጦም
መምህር ዓምደብርሃን ዝቀዳማዮም
መጋብኤ ምሥጢር እካ ሲዒቡም ደድሕሪኦም፡
መምህር ተወልደብርሃን ተኸቲሎም እግሮም፡
መጋቤ ካህናት በርሀ’ውን ኣንቢሮም መጽሓፎም
ግን ተዛሪቦም እዮም ዓው ኢሎም
ወዮ ዘይነበርኩም ህጂ ግን ይኾኑ የዕሊለሙኹም
ኣብ ቅድሚ ፈርዖን ኣዊጆም ትብደል ኣላ ቤት/ኣምላኽ ኢሎም
ንዓኣ ተኪሾም ግን ናባኹም መሪሾም
እወ ብላሽ ዓለም ምስ መን ምስ እንዳ ሕራይ ኢሎም
 ኣየ  ጉያ ጽቡቅ ጉዕዞ
በሉ ጸልዩልና ትናትኩም ክንሕዞ
ኣፎም ከነትሕዞም ንወንጌል መራዞ

መንከ ኣራኸቦም?
እንተ’ቲ ታሪኹም ታሪኽ መበቈሉ
ቆሎ ተደሪርኩም ቤ/ክርስትያን  ክትተኽሉ
ኣብ ጸሎት ኣርፊድኩም ዊዒልኩም  ክትሓድሩ
ካብ ቁሩብ ቁራቦኹም ድኻታት ክተማቕሉ
ከተማታት ጸሊእኩም ከጽኩም ክትክውሉ
ሃይማኖት ኣጽኒሕኩሙልና ክብሩ ተኸሊሉ
ብጹኣን ኣቦታት ልብኹም ይመለስ
ብስጋ ኣይዓበኹምን እንትርፎ ብመንፈስ
ቃልኩም ተማሂርና ኣሰርኩም ክንወርስ
« እንተሎሚ ግን »………
ስቕ ኢልኩም ሪኢኹም መስቀልኩም ክውረስ
ብፖለቲከኛ ክባረኽ  ህንጻ  ቅዱስ ጊዮርጊስ
ብዓይንና ሪኢና ቤት ኣምላክ ክረክስ
ደፋር ኣይትበሉኒ ክገልጽ ሓሳበይ
ይሕመቕ ይጸብቕ ክፍትን ብዓቕመይ
መን'ከ ኣራኸቦም?
ክብል ደሪኹኒ ኣእምሮይ
አረ መን ኣራኸቦም?
ክልተ ኣንጻራት
ንጋድም ንትኹል ክልተ መስመራት
ናይ ሰማይ ናይ መሬት ዓቐበት ቁልቁለት
« መንደኣ ኣራኸቦም »?
ትፈልጡ እንተለኹም እስከ ኣውኩኡለይ
ድንግርግር ኢሉኒ ጸቢቡኒ ዓቕለይ
ሰማያውን ምድራውን እስከ ፍለዩለይ
« መንደኣ ኣራኸቦም «?
ይመስለኒ ኣይነበረን ክሳብ ክንድዚ ድፍረት
ቅዳሕ ዝጽበ እዚ ክ/ሰራዊት
ኣሎ ኢለ ኣይገመትኩን ክንድዚ ርክባት
አረ መን ኣራኸቦም እዞም ክልተ ኣካላት
ዓለማውያን ሰብ ብረት ካህናት ጳጳሳት
ካብ መዓስ ሰመሩ ፖሎቲካ ምስ እምነት
« መንደኣ ኣራኸቦም »?
እቶም ዓለማውያን ናይ ፖሎቲካ ካድራት
እቶም መንፈሳውያን መማህራን እምነት
እቶም ጀነራላት መራሕቲ ሰራዊት
እቶም መነኮሳት ርቱዓነ ሃይማኖት
« መንደኣ ኣራኸቦም «?
ኣይኣመንኩን ክሪኦ ማሕተም ተነቢሩ
እምነተይ ኣይጸንሐን ከምዚ’ሎም ክደፍሩ
ካብ ትማሊ ሎሚ እነሆ ሳዕሪሩ
መራሕቲ’ዛ ዓለም ሓሳቦም ሰሚሩ
« መንደኣ ኣራኸቦም »?
ምዃን’ ኳ  ኣነ’የ  ግዲ ዘንጊዐ
ዳርጋ ነዊሕ ኮይኑስ ናይ ትማሊ ረሲዐ
እቲ ጨካን ክሕደቶም ንዓለም ዘንብዐ
« መንደኣ ኣራኸቦም »?
እወ  እቲ ጠላም ክሕደቶም ናይ ኣቡነ እንጠንዮስ
ኣብ ማሕዩር ዘእተውዎም ምስሊ ናይ ክርስቶስ
ጠላም ይሁዳ’ዩ ነቦኡ ዝኸስስ
« መንደኣ ኣራኸቦም »?
እንተ’ቲ ሎሚ በዚሑ ጉዳቶም
ኣብ ክንዲ ናብ ዳዊት ናብ ዓለም ዘንቢሎም
ኣብ ክንዲ ውጹዓት ወጻዕቲ ኣፍቂሮም
ሰንሰለት ሃዋርያት እምነቶም ኪሒዶም
ኣሕሊፎም ሂቦሞም ንፓትርያርክ ኣቦኦም
ኣብ ክንዲ ኵሎም ሓፊርና ደቆም
« እሞኸድኣ ሕጂ »?
ምፍላዮም ስኢንና ምፍላይ መዓርጎም
ምስ ኣዘዝቲ ሰራዊት ካብ ተጻሕፈ ስሞም
ኣመሓደርቲ ዞባ ካብ ኮኑ ኣዕርኾም
ናብ ክ/ሰራዊት ካብ በጽሐ ቅዳሕ ደብዳቤኦም
እንታይ ኢልና ክንሓልፎ ውዕለት ናይ ስራሖም
ናብ ኣምላኽ ንጸሊ ክድምሰስ ሓጢኣትና ሓጢኣቶም!!!።
ቀሺ ሃብቶም ሓዲሽ  ቅድስት ማርያም ቤተ ክርስትያን ጀነቫ።
ተጠንቀቕ
ንሓሳባትካ ተጠንቀቐሎም፡ ቃላት ስለዚኾኑ
ንቃላትካ ተጠንቀቐሎም፡ አብ ግብሪ ስለዚውዕሉ
ንተግባራትካ ተጠንቀቐሎም፡ ልምዲ ስለዚኾኑ
ንልምድታትካ ተጠንቀቐሎም፡ ባህርይ ስለዚኾኑ
ንባህርያትካ ተጠንቀቐሎም፡ ናይ ህይወትካ ዕጫ ስለዚኾኑ
ምንጪ ጽሑፍ፣ ጸሓፊ ኣይፍለጥን

ቻው ደሓን  ኩኒ
ፍቕርኪ ማሪኹ ሃነን ኣቢሉኒ
ስኹር ተቀይረ ኣእምሮኡ ዝሰሓተ
ብሰንክኺ ፍቕረይ ተቐይረ ሓኾተ
ደጊም ይኣኽለኪ ምሳይ ዕርክነት
ኣቕሪብክኒ ኢኺ ናብ ኣፍደገሞት
ኡይ ኢልካ ረዳኢ ዘይብሉ
ኣለውኺ ዓጀብቲ ንዓ ነዓ ዝብሉ
ኣይመጽእን እዩ መልሰይ ኩሉ'የ ኣቅሊበሉ
ሎሚ ተረዲኡኒ ናትኪ ፍቕሪ
ናብ ኣምላኸይ ምስ ቀረብኩ
ናብ ሓቀኛ ኣፍቃሪ
ናተይ ሒዘ'የ በይንኺ ሕደሪ
ተጸሊሉ'ዩ ክትብልኒ ኢኺ
ኣይተጸለልኩን እኳ ደኣ ሓውየ
ጽቡቅ እየ  ዘለኹ ካባኺ ተፈልየ
ኣይምለስን ደጊም ቻው ተሰለንቄ
ንቕድሚት ክስጉም'የ ከም ሎጥ
ዕርፊ ሒዘ ኣይጥምትን ንድሕሪት
ኣይምለስን ናባኺ ከም ዴማስ
ወሲነ'የ  ምስ ፍቕሪ ክርስቶስ
ክነብር'የ ምስኡ ስለ ዝኾነ ሂወት
ቻው ደሓን ኩኒ ዓለም መገዲ ጸልማት
ብርሃን ሒዘ'የ ኣምሊጠ'የ ካብ ሞት
ስብሐት ለእግዚኣብሔር
ቀሺ ብርሃነ ጠዓመ
ስድራይ ርሑስ ዓውዲ-ዓመት
እኖታት ኣቦታት እኖሓጎታት
ሓሙታት ከማኡ ሓማታት
ኣኃት ኣኅዋት ኣቦሓጎታት
ኣሞታት ኃውቲኖታት ኣኮታት
ደቂ-ኣኃት ደቂ-ኣኅዋት ጒላማት
ኵሉኹም ፍቁራት ኃወቦታት
ኣዋልድ-እናይ ከማኡ ሓኖታት
መተዓብይቲ ከማኡ ዘማታት
መምህራን መሓዙት ሳንዳታት
እመ-ልገታት ምስ ኣበ-ልገታት
ኣያታት ምስ መዓሮታት
መበለታት ምስ ዘኽታማት፤
መቛርስተይውን ኣብ ማኅበራት
እተን ማኅበራት ማኅበረ-ርክባት
ትስሕሉ እምበለ ፍርሓት፤
ፈቐዶኡ ዘሎኹም ዘርኣ-ክህነት
ዓቀብቲወ፡ ሓለውቲ እምነት
ዓጠንቲ ቀደስቲ ንሃይማኖት
ወደስቲ: ዘመርቲ ማሕሌት
ወግሐ-ጸብሐ: ኣብጻኅቲ ዳዊት።
ርሑስ በዓለ ጴጥሮሰ
ከማኡ ቅዱስ ጳውሎሰ
ዚኃረዮም እግዚእና ኢየሱሰ
ኪምህሩ ቅዱስ መንፈሰ
ተጸውዑ ኪሰብኩ ክርስቶሰ
ኪነግሩ ምድኃን ነፍሰ
ከዘንትዉ ሓቂ ኢየሱሰ፤
ስምዖን ዚጽዋዕ ጴጥሮስ
ምስ ኃዉ እንድርያሰ፥
ያዕቆብ ምስ ዮሓንሰ
ክልቲኦም ደቂ ዜብደዎሰ
ፊልጶሰ ምስ በርተሎሜዎሰ
ሌዊ ዚተባህለ ማቴዎሰ
ያዕቆብ ወዲ እልፍዮሰ
ቀናእ ስምዖነ ምስ ቶማሰ
ይሁዳ ወዲ ያዕቆብሰ
ቀዲሞም ተኃርዩ ብኢየሱሰ፤
ድኅሪ ትንሳአ ክርስቶሰ
ተጸወዐ ብርሃን ጳውሎሰ
ምስ ደቁ እኒ ሉቃሰ
ቲቶ ምስ ጢመተዎስ።
ኵሉኻትኩም ኣመንቲ ብሓባረ
ደቂ-ኣዳም ኵሉኹም ብሓባረ፣
ምሥራቅ: ሰሜን እትነብረ
ደቡብ: ምዕራብ እትነብረ፥
ሊባ መስዕ ምስ ባሕረ
ኣብ ኣዜብ እትነብረ
ኵሉኻ ውሉደ ኤረ
ኢትዮጵያ ሱዳን ብሓባረ
ጂቡቲ ግብጺ ብሓባረ
ዓለም ኵላ ብጣምረ
አሠይ-አሠና እምብኣ'ረ
ነዙ ዘብጽሓኩም እምብኣ'ረ
ሠናይ ኣልቢሱ ማሕረ
ንዅልኻ ገቢሩ ገረንገረ
እዝገይሰኣሎ ፍቕረ
ብቓላት ዜይግለጽ ዜይንገረ
ትሩፋት ደቂ መዛሙረ
ኪኖ ዓቕምና'ወ ስግረ
ዜይትምዘን ብናትና መነጽረ።
ወስብሐት ለእግዚእብሔር
ወለወላዲቱ ድንግል ወለመስቀሉ ክቡር።
ወልደ ጻዕዳ-እምባ ገዳም ሥላሰ.
ብሉይ ተክኣልና ብሓዲስ
እግዚእና መድኅን ክርስቶስ
እግዚእና መድኅን ኢየሱስ
ጐይታና ዘለዓለማዊ ንጉሥ
ብሉይ ተክኣልና ብሓዲስ
ብሉይ ተክኣልና ብሓዲስ።
ኣጽርየላ ዚተሓማረጐ ዜና
ኣጽርየላ ዚተሓማረጐ ዜና
ንፍቕሪ ዚሓርጐተት ዓዲና
ይኣኽለኪ በላ ንሃገርና
ክሳዕ ኽንደይ'ሎ  ቍዝምና።
ንብዓት ወላዲት ብኅጥር
ንብዓት ኃውቲ ብኅጥር
እህህ ወላዲ ብመዝሙር
እህህ ኃው ብመዝሙር
ቀይረላ ደኣ እዛ ሃገር።
ንስኻ እንከሎኻ ብርሃን
ንስኻ እንከሎኻ ብርሃን
ደልሃመት ጸልማት ክሰፍን
ወግሐ ጸብሐ ሓዘን
ይኣኽለኩም በለና ንኅስራን።
እታ ብውሉድ ዝተባረኸት
እታ ብውሉድ ዝተባረኸት፥
ኣኽቲታ'ምበር ጻንታ ኮነት
ከም ዘይተዓደለት በረኸት
ሓጐሳ እምበር ኣጥፍአት።
ንወለዲና ንጥውረሉ ዘመን
ንወለዲና ንጥውረሉ ዘመን
ንወለዲና ንሓቚፈሉ ዘመን
ሓጐስ ዚዓሰሎ ዘመን
ይግበሮ ዘለዓለማዊ መስፍን።
ይፍረስ ማኅበር ኣንቈራ
ይፍረስ ማኅበር ኣንቈራ
እዙ ነየድልያ ኤርትራ
ከበሳ ዲዩ ቆላ ብኃበራ
ሰላም ኪሰፍና ኤርትራ።
'ቱ ሰላም ንፈልጦ ብወረ
ምእንቲ ኪትረኽቦ ኤረ
ከማኡ ጐረባብቲ ሃገረ
ፈጣሪ ኣውርደለን ብኃባረ
ፈጣሪ ኣውርደለን ብኃባረ።
ፈቐዶ ሰሜን ኣዜብ
ሊባ ምሥራቅ ደቡብ
መስዕ ባሕር ምዕራብ
ቤተሰብ ኵሉኹም መቕርብ
ሓጐስ ይግበረልኩም  ንጸበባ።
ተሰናድአት
ወልደ ጻዕዳ-እምባ ገዳም ስላሴ
ሰዓት 7:50 ንጋሆ
ብ12-31-2018

ድኻ ኮይና ንግሥቲ
ድኻ ኮይና ንግሥቲ
ዘይኮነ ብዋርሳ፡ ንግሥቲ
ግናኸ ብምዃን ንጽሕቲ
እወ እንብዛ ቅድስቲ
ስለኡ ኾይና ኅርይቲ፥
 
ወለዳ ነይወነኑ ወርቂ
ዘይነበሮም ዓራት ወርቂ
ጽዋዕ ናይ ወርቂ
ትርፎ ሥራሕ ጽድቂ
ትርፎ ምስዓብ ሓቂ፥
 
ነይኮነት ብዕላም⁰ ብሓጀት¹
እወኒ ኣኽል ታርፍ ንብረት
ወጃሕጃሕ ሃብቲ፡ ንብረት
ትርፎ ቅዱስ ሕይወት
ኣምላኽ ዚፈትዎ ሕይወት፥
 
ማሕፀና ሓቚፉ ንጉሥ
ደረባኣ ሓቚፉ ንጉሥ
ፍጥርቲ ሓቚፋ ንጉሥ
ንፈጣሪ ዓለም’ወ ንጉሥ፥
 
ወሊዳ ንጉሠ-ነገሥት
ኃውቱ’ያ ብንጉሥ ዳዊት
ኣሞኡ’ያ ብንጉሥ ዳዊት
ኃውቲኖኡ’ያ ብንጉሥ ዳዊት
ልዕሊ ዂሉ ግና ወላዲት፥
 
ደፍአት ብርሃናዊ ዘውዲ
ሓቂ ዝወሎዶ ዘውዲ
ብምውላዳ ዘለዓለማዊ መንገዲ
ኣምሳያ ዘይብሉ መንገዲ
መንገዲ ሰማያዊ ዓዲ፥
 
ማርያም ጽርይቲ ሥርናይ
ሥጋኡ ናይኪ ሥርናይ
ደሙ ናይኪ ሥርናይ
ንኣና ኅብስት ሕይወት
ዘእቱ መንግሥተ-ሰማያት፥
 
ኣምላኽ ዘኃለፎ በሪ
ማንም ዘይፈኽቶ በሪ
ኢዩ ተዓጺዉ ነባሪ
እንሆ ድንግልናኣ ነባሪ
እንሆ ድንግልናኣ ነባሪ፥
 
ናይ ተኣምራት ተኣምራት
ናይ ተኣምራት ተኣምራት፡
ሕጊ ተፈጥሮ ዝሰዓረት
ድንግል ማርያም ነበረት
ትርፎ ተራኽቦ ዝወለደት፥
 
መንክርዩ፡ ብድንግላ ወለደት
ምስ ሰብኣይ ኬይተራኽበት፡
ክንሳ ድንግል መቑለምታ²
ንወልድ ጸባ ኣጥበወት
ንወልድ እወ ኣጥበወት፥
 
ናይኪ ኣመና መንክረ
ናይኪ ኣመና መንክረ
ናይኪ ኣመና ተኣምረ፡
ድንግል ክንስኺ እኖምበረ
ድንግል ግና ኣጥቢውኪምበረ፥
 
መንኮን ፈቲሉሉ ዘውዲ፧
መንኮን ፈቲሉሉ ዘውዲ፧
ነቱ ሕፃን ዚኸውን ዘውዲ
ነቱ ሕፃን ዚኸውን ዘውዲ
ንጉሥዩ የድልዮ ግዲ፥
 
ኪንሥረት ኣብ ኰዂሒ
ንሕናወ ኣብ ኰዂሒ
ወልድ ለቢሱ ኰዂሒ
ሎጎስ³ ለቢሱ ኰዂሒ
መታን ኪንከውን ኰዂሒ፥
 
ጥበብ ኣምላኽ ተወሊዱ
ኃይሊ ኣምላኽ ተወሊዱ
መገዲ ኣምላኽ ተወሊዱ
ሕይወት ኣምላኽ ተወሊዱ
ንሕና ኪንድኅን ተወሊዱ፥
 
ፍቕሪ ኣምላኽ ተወሊዱ
እወ ንጉሥ ሰላም ተወሊዱ
ኣቤተልሔም ኤፍራታ ተወሊዱ
እወቤተልሔም ይሁዳ ተወሊዱ
መታን ኪንድኅን ተወሊዱ፥
 
ቤተልሔም ዝተናዕቐት ከተማ
ብኣዳምወ ዝተናዕቐት ከተማ፥
ግናኸ ጐይታና ነይተሓሰማ ንብኣዳምወ ዝተናዕቐት ኸተማ
እግዚእና ከቶ ነይተሓሰማ፥
 
በላ ከቶ ኣይትንእስን ኢኺማ
ሕዝቢ እስራኤል ብኣልማማ
ዚገዝእ መስፍን ነይተሓሰማ
ገበራወ ኃረያ፥ ናቱ ከተማ
ኪትዝከር ንዘዓለመ-ዓለመ፥
 
ኢሳይያስ ዝተነበዮ ተጋህደ
ዳዊት ዝተነበዮ ተጋህደ
ኤርምያስ ዝተነበዮ ተጋህደ
ሚክያስ ዝተነበዮ ተጋህደ
ሕዝቅኤል ዝተነበዮ ተጋህደ፥
 
ሆሼዕ ዝተነበዮ ተጋህደ
የሱስ ሕፃን ተወልደ
ካብ ድንግልወ ተወልደ
ትርፎ ተራኽቦ ተወልደ
ብዘይካ ሰብኣይ ተወልደ፥
 
መልኣኽ ኣበሠረ ንጓሶት
እወድንቂ ዓቢዪ ብሥራት
ይቀንጠጥ ካባኹም ፍርሃት
ተወሊዱ ዘለዓለማዊ መድኃኒት
በሎም፥ ኣብ ዓዲ ዳዊት፥
 
እነሆ በሎም፥ እቱ ምልክት
ሕፃን ተጠቕሊሉ በጭርቕቲ
ክትረኽቡ ኣበመብልዒ ማለውቲ
ኣብ ጎል⁴ ናይ ማለውቲ
ኣብ ጎል ናይ ማለውቲ፥
 
ሰብኣ-ሰገል ተመሪሖም ብኾኸበ
ሓወጹ⁵ ተመሪሖም ብኾኸበ
ኪሰግዱ ተመሪሖም ብኾኸበ
ሣጹኖም መሊኡ ህያበ
ኂዞመ ‘ወ ኂዞመ ህያበ፥
 
ንጸዋትወ መከራ ከርበ
ንክህነት ዕጣን ተዋህበ
ንንግሥና ወርቂ ተዋህበ
ንሕናኸ እንታይ ንሃበ፧
ንሕናኸ እንታይ ንሃበ፧
 
ረኸብዎ ደቂሱ ኣብጎለ
ገበራወ⁶ መመገቢ ጎለ
ዓራት ኮይኑወ ጎለ፣
ንጉሥ ክንሱ ኣብጎለ
ንጉሥ ክንሱ ኣብጎለ፥
 
ኪመውቕ ብኣድገ፡ ማለ
ኪመውቕ ብኣድገ፡ ማለ
ኪመውቕ ብኣድገ፡ ማለ
ሕፃን ኪመውቕ ብማለ
ሕፃን ኪመውቕ ብማለ፥
 
ጎል ኮይኑ ዓራት
ድርቋ ኮይኑ ፍራሸት
ሓሰር ኮይኑ ፍራሸት
መደቀሲ ንጉሠ-ነገሥት
መደቀሲ ንጉሠ-ነገሥት፥
 
ኣኅዋት ኣይንበል ፈዘዘ
ንፍቕሪ ነዕብያ ነዕዝዘ
ንወግድ ካባና ግብዝምብዘ
ይትረፈና ታዕታዕታ ምጒዝጓዘ
ይትረፈና ቱርማንቱር ምጒዝጓዘ፥

ቅንዕና ጥራኅ ንኃዘ
ንእማን ንግበር ጒዝጓዘ
ቅሳነት ክሰፍን ኪዓዝዘ
ወልድ ዚፈትዎ ኪዓዝዘ
ኣምላኽ ዚፈትዎ ኪዓዝዘ፥ 
ካብዙ ሰፊኑ ዘሎ መከራ
ባልሃዮ ንሕዝቢ ኤርትራ
ንቀርኒ ኣፍሪቃ ብኃበራ
ተላዚበን ጐረባብቲ ኪነብራ
ኪውግዳ በለካ-ለኽዓካ ፈጠራ፤
 
ዕራቑትያ ቤትካ የሱስ
ዕራቑትያ ቤትካ የሱስ
ንተንበልካ⁷ ፍትሓልና ክርስቶስ
ንተንበልካ ፍትሓልና ክርስቶስ
ንተንበልካ ፍትሓልና የሱስ።
ርሑስ በዓል ልደት
ርሑስ በዓል ልደት
ርሑስ በዓል ልደት
ናይ እግዚእና ልደት
ናይ እግዚእና ልደት፥
 
ይኹንክን እኖሓጐታት፡
ኣበሓጐታት፥ እኖታት ኣቦታት፥
ከማኡ ኣኃት፥ ኃውትኖታት
ፈተውቲ፥ ኃወቦታት፥ ኣሞታት
ፈቐዶኡ ዘሎኹም ኣኅዋት፥
 
ኵሉኹም እወ ደቒ ገዛውቲ
ካህናት ዲያቆናት ኣገልገልቲ
ዝነበርኩም ናተይ መማህርቲ
ፈቐዶኡ ዘሎኹም መታዕብይቲ ፈቐዶኡ ዘሎኹም መታዕብይቲ፥
 
ከማኡ ናተይ መስተምሃርቲ
ከማኡ ናተይ መቛርስቲ
እሠይ ዘብጽሓኩም ነዛ መዓልቲ
ድኅነት ዝተሠገወላ መዓልቲ
ሥጋ’ወ ዝለበሰላ መዓልቲ።
ርሑስ ትንሣአ
ነበሥር ቅዱስ ብሥራት
ከም ማርያም መግደላዊት፡
ኣይንደንጒ ንሓንቲ ኻልኢት
እወኒ ንሓንቲ ኻልኢት፡
ንኣውጅ ሥዕረትወ ሥዕረት
ናይ ኃይሊ-ሞት ሥዕረት
ብበዂሪ ካብ ምዉታት
ብትንሣአኡወ ኻብ ሞት፥
 
ናይ ማቴዎስ ብሥራት
ናይ ማርቆስ ብሥራት
ናይ ሉቃስ ብሥራት
ናይ ዮሓንስ ብሥራት
ከቶ ዘይዋቃዕ ብሥራት
እንከ ነዘንቱ ብሥራት
ናየግዚእና ሎጎስ ብሥራት
ናይ ትንሣአኡ ብሥራት፥
 
ናይ ወንጌል ብህለት
ብቋንቋ ጽርኢ ብሥራት
ዜና ብመበሠርቲ ብሥራት
ክልተ እንካብ ሓዋርያት
ክልተ እንካብ ኣርድእት
ንሕናውን ነዘንቱ ብሥራት
ኬየባተኽና ናየግዚእ ብሥራት
ብርሃን ዝቀንጠጠ ጸልማት።
መስዕ ባሕር ኣዜብ
ምሥራቅ ዲዩ ምዕራብ
ሊባ ሰሜን ደቡብ፡
ትነብሩ ፈቀዶኡ ዶብ
ሓጐስ ይምልኣዮ ኣልባብ
ናይኩም ኅልና ኣልባብ
ስለዩ ትንሣአ ጥበብ
እወኒ ትንሣአ ጥበብ።
እኖታት ኸማኡ እነሓጐታት
ኣቦታት ኸማኡ ኣበሓጐታት
ኃውቲኖታት ኸማኡ ኣሞታት
ኣኮታት ኸማኡ ኃወቦታት
ንዕልቲታት ኸማኡ ዘማታት
ደቂ ኣኃት ምስ ኣኅዋት
መታዕብይቲ ኸማኡ ሓኖታት
ካህናት ኸማኡ ዲያቆናት፥
 
መማህራነይ ምስ ጒላማት
ናይ ገዛውትና ኣዴታት
ዘዕበኽናና ብምርቃ በረኸት
መታን ኪንከውን በረኸት
ወግሐ-ጸብሐ በረኸት
ብናይ የሱስ ንብረት
ዘለዓለማዊ ፈልፋሊ ሕይወት
ዘይነጽፍ ፈልፋሊ ሕይወት።
ይበልኩመ ኲላትኩመ ደስ
ተድላ ይምላኣና ደስ ደስ
ናይ ሓጐስወ ሓጐስ፡
ንጸልት ምእንቲ ሰላም
ዓድና ኪወርዳ ሰላም
ጐረባብቲ ኺወርደን ሰላም፡
ኪቅንጠጥ እዙ ሕማም
ናይ ኮረና-19 ሕማም።
ተሰናድአት
ሰዓት 11:55 ንጋሆ
ሚያዝያ 24 2013
ብ05-02-2021 ግ.
ተመስገን ኣምላኸይ ሓለቓ ናይ ጓሶት
ተመስገን ኣምላኸይ ሓለቓ ናይ ጓሶት
ተመስገን ኣምላኸይ ሓለቓ ናይ ጓሶት፡
ንህዝቡ ዚመርሕ ብብዙሕ ብሒደት፡
መጓሰ ምስ ተዘርወ፡ ብትልሚ ናይ ሓሶት:
 እንጦንዮስ ወመቃርዮስ ዘትረፍካልና ሰረት።
ገለን ምስ ጠለሙ ረሲዖም ፈጣሪ፡
ናይ ስጋ ስዒርዎም ምስ ደለዩ ክብሪ፡
መከራ ፈሪሆም ጥሜት ሃሩር ኣሳሒታ ቁሪ፡
ኣሰር ክርስቶስ ኣብነት ኣቦታት፡
እንጦንዮስ ወመቃርዮስ ኣጽንዕዋ በትሪ።
መዝገብ ፍልጠት ብሉይን ሓዲስን
መዝገብ ጥበብ ባህላውን ዘመናውን፡
መዝገብ ታሪኽ ናይ ቀረባን ርሑቕን፡
መዝገብ ሕጊ መንፈሳውን ዓለምን፡
መቃርዮስ ምሉእ በጸጋ፡ ኣማን በኣማን።
መምህረ ሓዲስ ገላጺ ምስጢራት፡
ንሓቂ ዚገልጽ ብዘይ ገለ ፍርሃት፡
ሓዋርያ ትንሳኤ ሰባኺ ክርስቶስ፡
መቃርዮስ ብጹእ ንሓቂ መስኪሩ ዜብጽሕ ናብ እምነት።
ታሪኽ ኣብ መዝገቡ ከም ዚዘገቦ፡
ቅዱስ ቃሉ ኣብ ገጻቱ ከም ዚትርኾ፡
 ኢይሓድጋ ለሃገር እግዚኣብሐር፡
ዘእንበለ ኣሓዱ ሄር።
(x2)
ባርከነ በመስቀለከ፡
 ወዘክረነ በጸሎትከ፡


መቃርዮስ ኣቡነ
ርሑስ በዓለ መስቀል
ፈቐዶኡ፡ ሊባ ምዕራብ
መስዕ ባሕር ደቡብ
ምሥራቕ ሰሜን ኣዜብ
ዘሎኹም ናተይ ሕዝቢ፡
ሓደራትኩመ ናተይ ሕዝቢ
መዓላትኩመ ናተይ ሕዝቢ
መስተርሆ ይኹንኩም መግቢ፥
እንቋዓነይ ኣብጽሓኩም ንመስቀለ
ሕንቋዓነይ ኣብጽሓኩም ንመስቀለ
እወ ቅዱስ በዓል መስቀለ
ዕጸ-መስቀል ኣማኑኤለ፡
ወሃቢ-ሕይወት መስቀለ
ንጊጉይ ዚመልስ ዜመቕለለ
መስቀለወ ዜጥፍእ ሸቀልቐለ፥
መስቀል ኣብ ልዳት
መስቀል ኣብ ኣፈቤት
መስቀል ኣብ ምድሪቤት
ግርማዩ ግርማ እምነት
ወሃቢ ሰላም ቅሳነት
ወሃቢ ፍሰሓ ሓሴት
ፍቕሪ፡ ዝኽሪ ስቕለት
ኣቱም እተልብሱ ኅስረት
ዜይብልኩም ሒንዳ ሃይማኖት፥
መኣዝ ኮይኑ ምጥዓውነት
ምስላም ትእምርተ-እምነት
መግለጺዩ መግለጺ ሃይማኖት
ዜዘኻኽረኒ ናየሱሰይ ስቕለት
ኬንጽህ ናተይ ኃጢኣት
ትስዕምዶ ስእሊ ወለድኻ⁝
ኪትገልጽ ፍቕሪ ወለድኻ
ኃው እታይ ድኣ ጐነፈካ⁝
ምስዓም መስቀል ፈጣሪኻ
መድኃኒ፡ የሱስ ጐይታኻ
ኪትስዕም ጽያፍ ዝስምዓካ
ኪትስዕም ጽያፍ ዝስምዓካ
ኣይነበብካንዶ ደም ክውሕዘ
ኣይነበብካንዶ ማይ ክውሕዘ
ካብ መድኃኒና ኪውሕዘ፡
ተሰቒሉ ከሎ ዝውሓዘ
ነዙይ ኬይትርኢ ዜዐንዝዘ
ነዙይ ኬይተስተውዕል ዜፍዝዘ
ኣይውረድ ልቢኻዶ ተገርዘ፥
ስግደተይዩ ስግደትጸጋ
ስምብራት ኣይትግደፈሉ ኣርጋ
ኣይትመናጭቶ ከም ስጋ፡
ምጥዓውነት ኣይንታየይን ብኣጋ
ክነግረካ ኣይንታየይንዩ ብኣጋ
ስግደተ-ኣምልኾይ የብሉን ዳርጋ
ስግደተ-ኣምልኾይ የብሉን ዳርጋ
ንመስቀል ክስዕም ኪሰጋግደ
የዘኻኽረኒ ኬይከውን ይሁዳ
ኬይከውን ካልኣይ ይሁዳ
ንጐይታ ዝሸጠ ይሁዳ
ኣስቆርታዊ ጠላም ይሁዳ
ንሱዩቱ ሓቁ ኰርዒዳ
ኣይትቑርመማ ልገባ ኰርዒዳ፥
ንመስቀል ክሰግደ ኪሰዓዕመ
የዘኻኽረኒ ብኃጢኣት ኬይሓምመ
ኬይለዋወስ ደጊመ ኬይሓምመ፡
የዘኻኽረኒ ሔዋን ኣዳመ
የዘኻኽረኒ ዳግማይ ኣዳመ
ጐይታይ መስቀል ዝተሸከመ፥
ንኣይ ቢሉወ ዝተሸከመመ
ኣኽራናት ጐላጕል ኪለብሰ
ዕንባባ መስቀለ ኪለብሰ
ኣብናይ ቀደም ኪምለሰ
ሃገርና ሰላም ኪትለብሰ
ኣኅዋት ብክርስቶስ ንተሓደሰ
ኪንጽዋዕ ሓዋርያት የሱሰ፥
'ቱ ምእንታና ስጋ ዝለበሰ
'ተጸወርክዎ ነይብሉ ክብደት
ኃይሊ ኢዩ ናቱ ሕመረት
ፈውሲውነ ናቱ ሕመረት
መድኃኒት እወ መድኃኒት
ከመቅጽበት እወ መድኃኒት
ንቀዳሚት ዜይኮነ ንካልኢት
'ዩ ሓዋራዊ መድኃኒት፥
ንልቢ ኣይገበሮ መሃርሃሪ
ኃው ኣይትእጐደሉ ጓህሪ
ነውሪዩ ኣመና ነውሪ
ይሕሸካ ክርስቶሳዊ ፍቕሪ
ስለዝኾነ ዘለዓለማዊ ፍቕሪ
ብመስቀል ዝገለጾ ፍቕሪ
ብመስቀል ዝገለጾ ፍቕሪ
ንኣይ ንኣኻን ኬጽሪ
ደጊመ ደጋጊመ ርሑሰ
ደጊመ ደጋጊመ ርሑሰ
ንሃገርውነ ኣኸዛ ራሕሲ
ንሃገርውነ ኣኸዛ ራሕሲ
ንዓለምውነ ራኅዋ ራሕሲ
ብመስቀል ዝመጽእ ራሕሲ
ይኹንኩም ራኅዋ ራሕሲ።
ገልዒ - ባዶ
ህይወት'ዩ ደስታይ
መርዓይ ሕጽኖተይ
ላሕ ዝብል ዝጽዕር
ብሓጎስ ክነብር
ቁምነገር ክዓብስ
ዝሓስብ ዝድህስስ
ወሊደ ከባጽሕ 
ዝደክም ዝብል ላሕ።
ህይወት'ዩ ጭንቀይ
ሓዘነይ መከራይ
እሓምም እድቅስ
እጽዕር ክፍወስ
በቲኸ እስእን
እምድው እማስን
ዓቕለይ ዘጽብበለይ
በእንተሓለፈለይ።
ህይወት'ዩ ደስታይ
መርዓይ ሕጽኖተይ
ኣብ ህይወት እመሃር
ክፈልጥ እጽዕር
ኩሉ እግፍጦ 
ሓይኸ እውሕጦ
ኣእምሮይ አብልሕ
ጫፍ ፍልጠት ክበጽሕ
አዋህልል እእክብ
ከም ሰባት ክሓስብ።
ህይወት'ዩ ጭንቀይ
ሓዘነይ መከራይ
ዝፈትዎ'ሞ ይሓምም
ይሳቐይ  ይጽገም 
ደኺሙ ይግደም
ክሕግዞ እደክም
ዘይክእሎ ኮይኑኒ
ቅጥዑ ምስጠፍአኒ
እሕዝን ኣብ ህይወት
ብስቓይ ሰብ ክሞት።
እንዳሞት ውራይ የለን
ምዕራይ ምጭጋን
ኣልቦ ገዛ ምስራሕ
ቁርሲ ድራር ምሳሕ
ኣካል ምውስዋስ
ምስዳር ምትንፋስ
ምሕሳብ የለን ምጽዓር
ክነግድ ክኸብር
ክፈልጥ ክመሃር
ቁምነገር ክገብር።
ናብራ እዩ ጭንቀይ
ህይወት'ዩ ደስታይ
ንሕዘንስ  ንደሰት
ጥዑም'ዩ ህይወት
ዋላ ኩሉ ይኺዶ
ሞት ገልዒ'ዩ ባዶ።

